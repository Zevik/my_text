שנה,גיל,מגורים,תעסוקה,לימודים,תחביבים,אירועים משמעותיים,הערות
1974,0,קיבוץ לביא,ישראל,,,"לד ב-3.3.1974 בבית חולים פוריה",
1975,1,קיבוץ לביא,ישראל,,,,"",
1976,2,קיבוץ לביא,ישראל,,,,"",
1977,3,קיבוץ לביא עד דצמבר, אז עבר לחושניה,,,,"מעבר לחושניה בדצמבר 1977",
1978,4,חושניה עד 14.7, אז עבר לקשת,,,,"מעבר לקשת ב-14.7.1978",
1979,5,קשת,,,בית ספר בקשת,,"",
1980,6,קשת,,,בית ספר בקשת,,"",
1981,7,קשת,,,בית ספר בקשת,"מעבר לבית אל ב-15.8.1981",
1982,8,קשת עד 15.8, אז עבר לבית אל,,,בית ספר בקשת, אח"כ ממ"ד בית אל,,"",
1983,9,בית אל,,,ממ"ד בית אל,,"",
1984,10,בית אל,,,ממ"ד בית אל,,"",
1985,11,בית אל,,,ממ"ד בית אל,,"",
1986,12,בית אל,,,ממ"ד בית אל,,"",
1987,13,בית אל,,,ממ"ד בית אל,,"",
1988,14,בית אל,,,ממ"ד בית אל,,"",
1989,15,בית אל,,,תיכון פנימייה כפר הרוא"ה (כיתה ט'),,"",
1990,16,בית אל,,,תיכון פנימייה כפר הרוא"ה (כיתה י),,"",
1991,17,בית אל,,,תיכון הימלפרב בירושלים (כיתה י"א),,"",
1992,18,בית אל,,,תיכון הימלפרב בירושלים (כיתה י"ב),,"סיום תיכון",
1993,19,בית אל,,,ישיבה הגבוהה בבית אל (שנה א'),,"תחילת לימודי יהדות גבוהים",
1994,20,בית אל,,,ישיבה הגבוהה בבית אל (שנה ב'),,"",
1995,21,בית אל,שירות צבאי (2.10.1998),ישיבה הגבוהה בבית אל (שנה ג'),,"התגייסות לצה"ל, קורס חובש נהג אמבולנס(21.6-17.7)-כנס",
1996,22,ירושלים (?),,,,"סיום שירות צבאי",
1997,23,ירושלים (?),,,A.B בכימיה באוניברסיטה העברית (שנה א'),,,"",
1998,24,רמת גן (?),,,A.B בכימיה באוניברסיטה העברית (שנה ב'),,,"",
1999,25,רמת גן (?),,,A.B בכימיה באוניברסיטה העברית (שנה ג'),,,"",
2000,26,ישיבת עטרת כהנים,,,,"סיום A.B בכימיה באוניברסיטה העברית",
2001,27,ישיבת שיח (כמה חודשים),,,,. בכימיה באוניברסיטה העברית (שנה א'),,,"",
2002,28,ישיבת רמת-גן עד אוקטובר,,,A.M בכימיה באוניברסיטה העברית (שנה ב'),,,"",
2003,29,)17.1.1997-(-ישיבת רמת,שירות צבאי עד נובמבר, רכז סניף בתנועת נוער בני-עקיבא,,,,
2004,30,רמת גן (?),עבודה מעשית בחינוך והוראה בביה"ס "קשת" בי-ם,,,,
2005,31,ישיבת רמת-גן (מנובמבר),עבודה מעשית בחינוך והוראה בביה"ס "קשת" בי-ם,,,,
2006,32,ירושלים,מתרגל קורסים פרונטליים באוניברסיטה העברית, הדרכה במעבדת סטודנטים לכימיה באוניברסיטה העב-,,לימודי הוראה במכללת דויד ילין,,,"",
2007,33,ירושלים,הדרכה במעבדות סטודנטים במכללה להנדסה, מתרגל קורסים פרונטליים במכללה להנדסה,,לימודי הוראה במכללת דויד ילין,,,"",
2008,34,ירושלים,הדרכה במעבדות סטודנטים במכללה להנדסה, מתרגל קורסים פרונטליים במכללה להנדסה,,,,"",
2009,35,ירושלים,הדרכה במעבדות סטודנטים במכללה להנדסה, מתרגל קורסים פרונטליים במכללה להנדסה,,,,"",
2010,36,ירושלים,הדרכה במעבדות סטודנטים במכללה להנדסה, מתרגל קורסים פרונטליים במכללה להנדסה,,,,"",
2011,37,ירושלים,הדרכה במעבדות סטודנטים במכללה להנדסה, מתרגל קורסים פרונטליים במכללה להנדסה,,,,"",
2012,38,ירושלים,הדרכה במעבדות סטודנטים במכללה להנדסה, מתרגל קורסים פרונטליים במכללה להנדסה,,,,"",
2013,39,ירושלים,הדרכה במעבדות סטודנטים במכללה להנדסה, מתרגל קורסים פרונטליים במכללה להנדסה,,,,"",
2014,40,ירושלים,ייזום, ניהול והובלה של קבוצות הפייסבוק הגדולות בירושלים, אפיון ותכנון אתרים ואפליקציות,,,,מעבר לנחלאות בינואר",
2015,41,ירושלים, נחלאות (רחוב אילת 21),ייזום, ניהול והובלה של קבוצות הפייסבוק הגדולות בירושלים, אפיון ותכנון אתרים ואפליקציות,,,,
2016,42,ירושלים, נחלאות (רחוב אילת 21),הרצאות, הנחיית סדנאות וייעוץ בתחומי התפתחות וניהול קהילות דיגיטליות, פיתוח רשת הקהילות הדיגי-,,,לימודי פסיכודרמה במכון "כיוונים" (שנה א'),,,
2017,43,ירושלים, נחלאות (רחוב אילת 21) עד 1.11, אז עבר לרחוב הירמוך 11,הרצאות, הנחיית סדנאות וייעוץ בתחומי התפתחות וניהול קהילות דיגיטליות, פיתוח רשת הקהילות הדיגי-,,,לימודי פסיכודרמה במכון "כיוונים" (שנה ב'),,"מעבר לרחוב הירמוך 11 ב-1.11",
2018,44,ירושלים, רחוב הירמוך 11 עד 1.11, אז עבר לרחוב באר-שבע 20,ניהול משרד פרסום ירושלמי ג'רוזסיטי,,,לימודי פסיכודרמה במכון "כיוונים" (שנה ג'),,"שבע 20 ב-1.11",
2019,45,ירושלים, רחוב באר-שבע 20 עד 1.11, אז עבר לרחוב אליהו סלמן 26,ניהול משרד פרסום ירושלמי ג'רוזסיטי,,,לימודי פסיכודרמה במכון "כיוונים" (שנה ד'),,"מעבר לרחוב אליהו סלמן 26 ב-1.11",
2020,46,ירושלים, רחוב אליהו סלמן 26 עד 1.11, אז עבר לבצלאל 17,ניהול משרד פרסום ירושלמי ג'רוזסיטי,,,,,"מעבר לרחוב בצלאל 17 ב-11.11",
2021,47,ירושלים, בצלאל 17,,,,,,,
2022,48,ירושלים, בצלאל 17,,,,,,,
2023,49,ירושלים, בצלאל 17,,,,,,,
2024,50,ירושלים, בצלאל 17 עד 11.11, אז עבר לכפר יחזקאל,,,,,,מעבר לכפר יחזקאל ב-11.11",
,,כפר יחזקאל,,,,,,,


ראש העיר הווירטואלי של ירושלים
מעל לחצי מיליון איש בקבוצות פייסבוק שהוא מנהל, בקשות לסלפי בשוק מחנה יהודה ומשטר נוקשה נגד כתיבה סטריאוטיפית. זאביק אבינר רק רצה להכיר את השכנים ברחוב והפך להיות ראש העיר הווירטואלי של ירושלים
מאת   בתאל קולמן
יום חמישי שעבר, בעת חלוקת התיקים המומצאים יותר והמומצאים פחות לממשלה החדשה, בקבוצת הפייסבוק "ירושלמים וירושלמיות" עלה רעיון למינוי נוסף. Uncle Ihab‎‏, אחד ממנהלי המשנה בקבוצה, פרסם את תמונתו של זאביק אבינר (46) יחד עם הכיתוב: "מסתמן: זאביק אבינר מונה למלא תפקיד השר לענייני הרשתות החברתיות". אבל האמת היא שזמן רב לפני שהוכתר אבינר בקבוצת הפייסבוק כשר לענייני הרשתות החברתיות, הוא כבר זכה לכינוי "ראש העיר הווירטואלי של ירושלים", או "ראש העיר הדיגיטלי של ירושלים".
כל ירושלמי זוטר – כלומר סטודנט מבצלאל שבא להיקסם מהעיר שחוברה לה יחדיו לכמה שנים שבהן יזדעזע מהקור מקפיא העצמות, וישרוד כדי לספר לחבריו בשפלת החוף – יודע שאבינר הוא האיש שחולש על כ־120 קבוצות פייסבוק; אמנם לא מהודו ועד כוש, אלא רק בנפת ירושלים, ועדיין, בקבוצות האלו חברים בין אלפים בודדים לעשרות אלפי חברים, ובסך הכול יותר מחצי מיליון איש ואישה. ביניהן נמנות קבוצות של שכונות וקבוצות נישה בכל תחום אפשרי – טיפוח, גנים, בייביסיטר, משרות ודירות. "ירושלמים וירושלמיות" היא הגדולה שבקבוצות ובה חברים יותר מ־140 אלף איש – "ימנים, שמאלנים, ערבים, יהודים, נוצרים, מוסלמים, דתיים, רפורמים, חילונים ואתאיסטים, שונאי דת וגזענים", כדבריו של אבינר, כלומר כל אותו פסיפס אנושי שחי ומתגורר בעיר.
הוא מסתמס עם ראש העיר משה ליאון – "לפעמים הוא פונה אליי ולפעמים להפך. בכל מקרה, אין ספק שהתהליכים בצנרת העירייה התקצרו בין האזרחים הקטנים ובין העירייה" – והוא יודע מה הנושא הבוער בכל שכונה ושכונה. נו, אז מה מעסיק את תושבי פסגת־זאב עכשיו? אני מתקילה, והוא משיב: "המואזין", בלי להניד עפעף. "התושבים היהודים הפעילו 'מואזין נגדי' שבו מתנגן שמע ישראל וכיוונו את הרמקולים לכיוון השכונות הערביות, במחאה על המואזין". ומה קרה בקריית־מנחם? "השבוע הנושא שצף היה שיפוצים של העירייה שמפריעים לחצי שכונה".
ביזנס ופלז'ר
עם השנים הוא הפך למומחה בייעול ובניהול הקבוצה, וכיום הוא מגדיר את עצמו (בתיאור שלו בפייסבוק, אלא מה?) כ"מומחה לאוטומציה ולניהול קהילות פייסבוק". "היו תקופות שכל עוד הייתי ער, הייתי צמוד לפייסבוק, 10־12 שעות ביממה, בתוך הקבוצות, מנהל אותן. זו התאבדות. זו משימה שדורשת משאבים נפשיים ומשאבי זמן ברמה בלתי נתפסת. כיום יש לי תוכנות שעוזרות לי לנהל את הקבוצות 24/7. אני מעריך שיש לי את אחת האימפריות הכי משוכללות בתחום, עבדתי על הפיתוח שלה כשלוש שנים יחד עם מפתחים. המערכות שלי יודעות לבצע כל דבר כמעט באופן אוטומטי. אני שונא לעבוד לא יעיל. כל פעולה שאני עושה אני בודק אם יש דרך יעילה יותר לעשות אותה. ובואי, אנחנו במאה ה־21, אין סיבה שלא נדע לנצל את זה". בקיצור, עבורו פייסבוק היא גם פלז'ר וגם ביזנס. "נו ברור", הוא אומר, "פייסבוק זה החיים. למישהו יש ספק בזה?"
הוא מקבל עשרות הודעות פרטיות מאנשים שחברים בקבוצות שהוא מנהל. בקשות לייעוץ, לעזרה, לתמיכה, לכתיבת פוסט ועוד. "הרבה פעמים השאלות נוגעות לחיבורים שאני יכול לעשות – איך מגיעים לבן אדם הנכון או איך פונים לגופים הנכונים, תכלס זה הצורך הכי גדול של אנשים", הוא מספר. "ממש עכשיו, בעקבות הכתבה על מיכל סלה ז"ל, כתבה לי מישהי שהיא רוצה לשתף אותי במשהו. 'זה יכול לקחת כמה ימים', היא הזהירה אותי ובאמת כתבה לי מגילות, שבהן גוללה סיפור חיים מטורף שמתחיל בליל החתונה שלה. ברגע שאחרון האורחים עזב, בעלה סטר לה ומשם התחילו חיים של אלימות. 'תדע לך שלפני 17 שנה הוא מת', היא כתבה לי, 'ולא דיברתי על זה עם אף אחד מעולם, אבל בגלל הפוסט שכתבת על מיכל סלה, זה עלה לי'". ולמה היא בעצם פונה אליו, אני מנסה להבין. "אני דמות מוכרת בעיר, ואני נגיש, אפשר לשלוח לי הודעה בפייסבוק. אני לא פוליטי, לא שייך 'להם' או 'להם', ובנוסף, כנראה אוהבים את מה שאני עושה, אז מרגישים בנוח לפנות אליי".


כמו ישראלית טובה, השאלה הראשונה שאני מפנה לזאביק היא שאלת האינטרס. למה זה מעניין אותו להשקיע כל כך הרבה זמן בקבוצות האלו? מה יוצא לו מזה ואיך בעצם הכול התחיל? "לא היה לי חזון מאוד ברור", הוא אומר, "וגם לא ראיית הנולד. אם הייתי רואה את הנולד לא הייתי עושה את זה. כמו הרבה דברים אחרים, אגב. אם אנשים היו רואים את הנולד ורואים למשל מה היה קורה אחרי שהם יתחתנו – הם לא היו מתחתנים, אבל הם כבר התחתנו ועכשיו לומדים להסתגל למצב החדש. בפועל זה התחיל כמו חלום מתגלגל. היה חלום ואז נוצר חלום ונוסף עוד חלום".
ומה היה החלום?
"החלום היה להכיר את השכנים. גרתי בנחלאות, ופשוט עצבן אותי שיש לי מלא חברים, הכרתי מאות אנשים, אבל את השכנים בסמטה לא הכרתי והיה ברור שלא אכיר אותם לעולם, אלא אם כן אעשה משהו".
ולמה לא לדפוק להם בדלת? זה לא טבעי יותר?
"אפשר תמיד לדפוק בדלת, אבל זה קצת לא מקובל בעיר. הסתובבתי בשכונה והרגשתי בה במובן מסוים זר. כמו שמרגישים בעיר. גרתי בקיבוץ ובמושב, ובאינטראקציות האלה הכרתי את כולם. ככה זה. כולם מכירים את כולם. ובגלל שהניכור הזה הציק לי, אחרי כמה חודשים מצאתי את עצמי מנהל קהילה, לא מנהל קבוצה. היום זה טרנד מאוד ידוע לדבר במושגים של 'מנהלי קהילות', כל דבר שיש בו יותר משלושה אנשים נהיה קהילה. אבל אני מדבר איתך על לפני שמונה־תשע שנים, ובאמת על קהילה שנוצרה פה. מצאתי את עצמי מתמודד יום־יום עם המון אתגרים קשים, מנטליים ונפשיים, שבחרתי כל הזמן לקפוץ לתוכם. החלטתי שאני לא מפחד ולוקח אחריות".
עדיין לא הצלחתי להבין בשביל מה לך כל הבלגן הזה. מה זה נותן לך?
"לא הרגשתי שזה לוקח ממני. הרגשתי שהעיסוק בקבוצות תמיד נותן. זה כמו חידה שלוקחת ממך אנרגיה. יש לך בחירה לא להשקיע בה אנרגיות אבל אתה רוצה לפתור אותה, למרות העובדה שזה קשה מאוד ומאתגר. באותן שנים שפתחתי את הקבוצות התחלתי ללמוד פסיכודרמה. זה השתלב לי בעולם. הבנתי שבעצם עשיתי סוג של טרנספורמציה ותרגום של התהליכים הפסיכו־דרמטיסטיים שלמדתי והשלכתי אותם על קבוצת ענק, כלומר זיהיתי בתוך הקבוצה את אותם תהליכים שמתרחשים בקבוצות הקטנות שכל התיאוריות הפסיכולוגיות מתייחסות אליהן. בראש ובראשונה העיסוק הגובר בקבוצות מאפשר לי להתפתח ולעבור את אותם התהליכים דרך הקבוצה".
שריטה אחת
כשאומרים "ירושלים", נוטים להצמיד לה שלל כינויים. השגור והקלישאתי ביותר הוא "העיר שחוברה לה יחדיו", כשבפועל מדובר בעיר שסועה מאוד, פוליטית, יש יאמרו מחלוקת דה־פאקטו. המחיצות גלויות לעין – מהפגנות החרדים ועד למהומות בהר הבית, מהמריבות על מתווה הכותל ועד להעברת השגרירות האמריקנית. ירושלים תוססת מבפנים. היא לוע של הר געש שעלול להתפרץ אם לא שומרים עליה בטמפרטורה הנכונה, אם לא מתנהגים אליה בעדינות. והתפרים, כדרכם של תפרים, עדינים וסמויים מהעין.
"דרך ניהול הקבוצות עברתי אינסוף תהליכים פנימיים. להכיל את הקונפליקטים שבתוכי, לראות את הצדדים השונים והסתורים שקיימים בתוכי. זה שאני בקשר עם כל כך הרבה אנשים מכריח אותי לראות, ממש לראות אנשים בעלי תפיסת עולם שונה, עם אמונות שונות. אני חייב לראות אותם וחייב לתת להם מקום. אם מישהי מעלה פוסט שהיא מחפשת קורא בקפה, ויהיו תגובות מזלזלות, ויהיו!" מדגיש אבינר, "אני אגיב ואמחק אותן. זה גורם לכך שתהיה לי אמפתיה לכל אמונה. וזה הדבר המדהים שקורה פה – קשה לדמיין נושא, תחום, אמונה, אידאולוגיה שלא תעלה שם – זאת קבוצה כל כך מגוונת. וקשה לי להאמין שיש בעולם עוד קבוצות כל כך מגוונות, קבוצה שכולם נמצאים בה וכולם מעורבים בשיח שמתנהל בתוכה. מה שכן, לשיח הזה יש גבולות".
הרב שלמה אבינר. צילום: יונתן זינדל, פלאש 90
גבולות שאתה קבעת.
"שאני קבעתי. והגבולות האלו בסופו של דבר מייצרים שיח בין אנשים. כי הם לא מאפשרים אלימות מילולית. זה ברמה שאי אפשר לכתוב 'אתם'. אם מישהו מתווכח עם חרדי והוא אומר 'אתם', אני אכתוב לו 'יוסי פה, מדבר איתך, תדבר אליו, הוא לא אתם'. ומישהו אחר אומר 'אתם ואנחנו', ואני אומר לו 'אתה לא נציג של אף אחד'. אני לא מאמין בדיבור הזה של האנחנו והם. זה השורש של הסטריאוטיפים".
"יש לי שריטה אחת", מעיד אבינר, "אני לא מאפשר שפה סטריאוטיפית". אליבא דאבינר אסור היה עליי לכתוב "הפגנות החרדים", אלא הפגנות הפלג הירושלמי (הוא צודק, תכלס). "אני לא מאפשר לאף אחד לכתוב 'החרדים', 'הערבים', 'הדתיים', 'הלהט"בים', 'השמאלנים', 'המתנחלים' – ה'אתם' וה'אנחנו' זה השורש של הגזענות. בעיניי זו שפה אלימה. אני לא יודע אם קיים עוד מקום בעולם שאלו החוקים שלו. האיסור על שפה סטריאוטיפית, זה ממש הלב של כל הקבוצות שאני מנהל".
ה"אנחנו" ו"הם" זה בעצם הכפתור הכי לחיץ שיש אחרי שלוש מערכות בחירות.
"זה הכוח הכי חזק של הפוליטיקה. פעם דיברתי עם אבא שלי על הנושא הזה (מי שעוד לא עשה את הקישור המתבקש בין זאביק לאביו הרב שלמה אבינר, שיבדוק את עצמו, ב"ק). הוא שלח לי מאמר של הרב הלל צייטלין שהסיכום של מה שהוא טען שם זה שאנשי ציבור מגזריים שווה שנאת חינם. כי מה שהם אומרים זה 'אנחנו' ו'הם', וה'אנחנו' ו'הם' אף פעם לא מסתיים רק בהבחנה, זה הרי מוביל ל'אנחנו הטובים' ו'הם הרעים'".
הו, זה מעניין. אבא שלך מתנגד למפלגה דתית? כי זו הנגזרת של הדברים.
"יש הבדל בין שיח אינטלקטואלי למציאות. יש בחירות ויש פוליטיקה. אין מה לעשות, ככה עובדת פוליטיקה". בבחירות האחרונות לעירייה היה ניסיון של אבינר ושותפים נוספים להתאגד ולהקים סיעה שתרוץ לעירייה, אבל הוא לא הבשיל. "סביב הניסיון הזה ללכת לעירייה אמרתי שיש לי עקרונות, אני לא מוכן ללכלך על אף אחד אף פעם. אמרו לי: 'אתה לא יכול, זה לא עובד ככה', אז אמרתי בסדר, זה לא יעבוד. בתוך עולמות הפוליטיקה והתקשורת, השיח הזה של הטינופת הפך להיות לגיטימי. אני לא מוכן להיות חלק מזה. אני לא יכול להיות פוליטיקאי. הרבה אנשים פמפמו לי 'הלוואי שתהיה ראש העיר, זו הפנטזיה של ירושלים', אבל כרגע חסרים לי הכישורים הארגוניים והמיומנויות הנדרשים לעשות את זה, ומעבר לכך זה לשנות סגנון חיים. אני לא בטוח שזה מתאים לי".
אבל זה מדגדג לך קצת?
"הייתה תקופה שדגדג לי, אבל מערכת הבחירות העירונית האחרונה שהייתה מכוערת ברמות בלתי נסבלות גרמה לי לשמוח שלא עשיתי צעד בכיוון".
אתה רואה את המעבר בין העולם הווירטואלי לחיים האמיתיים?
"יש סינרגיה חזקה מאוד בין פייסבוק לרחוב, לעיר. אף פעם לא עשיתי סקרים כדי לראות תהליכים כאלו, אבל אין לי שום ספק שקבוצה גדולה כל כך משפיעה על התודעה של החיים בעיר, ולא רק בפייסבוק. המציאות הווירטואלית משנה חברה ומשנה עיר".
ואיך נראים היום יחסי ערבים־יהודים בקבוצות?
"לפני ארבע שנים אנשים כתבו פוסטים שבהם התייחסו לכך שיש ערבים בקבוצות. הניחוח של מילים כמו 'שמתם לב שיש ערבים בקבוצות?' הוא ניחוח שמתבסס על המשוואה ערבי בקבוצה = מרגל/מחבל. אנשים פנו אליי שאמחק את הפוסט הזה כי הוא גזעני, אבל בעיניי זה היה פוסט חשוב מאוד. יש ערבים בקבוצה, זה לא סוד, אפשר לדבר על הכול. כשהתחילו להיכתב פוסטים בערבית, אנשים הזדעזעו. אנשים רואים ערבית ובטוחים שמן הסתם כתוב שם 'איטבח אל יהוד'. היום חלק מרכזי מהפעילים בקבוצות הם ערבים ויש גם לא מעט פוסטים בערבית. אנשים התרגלו למציאות הזו, הם מתקשרים זה עם זה. אני זוכר שראיתי את הפוסט הפוליטי הראשון והתרגשתי, 'הו! הנה זה קרה'. הוא נגע בנקודות רגישות שקשורות לסכסוך והתנהל בו שיח סוער. אז אמרתי וואו, היום זה המובן מאליו. מתקיים כיום שיח אמיתי בין ערבים ויהודים. אנשים התרגלו לזה כי חיים בפייסבוק, אבל תחשבי לך שרוב היהודים בעיר מעולם לא ניהלו שיח עם ערבים, ועזבי עכשיו את הפועלים שעבדו אצלם בבית והם הכינו להם קפה שחור. ירושלים מחולקת לגטאות, ודרך הפייסבוק הגטאות האלו נפרצו.
"ברשת גם אפשר לראות את הפער הכביכול בלתי נתפס, אבל בעיניי מאוד נתפס, בין האכפתיות והעזרה וההתגייסות והאמפתיה והמעורבות שיש בעיר לבין הקונפליקטים שיש פה. זו כאילו משפחה ענקית מלאת מריבות וחרמות ושנאה, אבל בסוף, זו המשפחה שלך. תתמודד".


הדיקטטור הנאור
ביתו של אבינר מצוי בלב ירושלים, אך חבוי היטב, כיאה לדירה נחלאותית־מובחרת. שער ברזל מוביל לגינה יפה ושקטה, וספות ופוטונים הפזורים בה מזמינים לשקוע בתוכם. זאביק הוא הרביעי מבין תשעה אחים. בגיל 46 עדיין עם בייבי־פייס, ואין לו מנוס מלגלות לי את סוד ההתבגרות היפה שלו. ולא, בנות, זה לא קשור לתכשירי טיפוח וקרמים מיוחדים: "בגיל 17 עוד היו לי שיני חלב. הזיפים הגיעו לראשונה בגיל 26־27. הכול אצלי לאט. אני מקווה שגם הזקנה והמחלות יבואו לאט".
אי אפשר לדבר עם בנו של הרב אבינר ולא לשאול אותו איך זה להיות הבן של הרב אבינר.
"אני לא מתבייש באבא שלי, אלא בדיוק להפך, אני שמח שאני הבן של אבא שלי. אני לא מייצג אותו ואני לא אחראי עליו. אנשים מתייגים אותי בפוסטים שהוא כותב, אבל אני לא צריך להסכים או לא להסכים. באחת הסערות בפייסבוק שבה התגוששו חילונים ודתיים, מישהו כתב לי 'התפוח לא נופל רחוק מהעץ', כי לא נקטתי עמדה מספיק חילונית. אגב, יש כאלו שקוראים לי 'הרב החילוני של נחלאות'".
אחת הטענות שעולות כלפי אבינר, בערך מיום שהחל להקים את הקבוצות ולנהל אותן, היא שאלת הסמכות. מאיפה בעצם ניתן לו הכוח הרב הזה שנצבר תחת אימפריית צוקרברג בע"מ. "'מי שׂמך?', 'זה לא דמוקרטי', או כינוי גנאי כמו 'דיקטטור' – אלו תגובות שאני מקבל בערך מהיום הראשון. אני זוכר ששיתפתי את אבא שלי בעניין הזה לפני כשלוש שנים. הוא אמר לי שדמוקרטיה זו מערכת נוראה, משחיתה כוחות וחוסמת את היכולת לייצר ולעשות – זה הרע במיעוטו, כמובן, אבל הוא טען שהשיטה הכי טובה זה הדיקטטור הנאור".
אז אתה דיקטטור נאור?
"חסר לך שאת הופכת את המשפט הזה לכותרת. 'הדיקטטור הנאור'".
דווקא רעיון.
"הפידבק נורא חשוב לי. אם אני לא קשוב לפידבקים אני אאבד את זה. אני מקבל פידבקים בכמויות אדירות. אנשים מרעיפים עליי את ההערכה והתודה והאהבה וסוברים ששיניתי את ירושלים לטובה, ויש כמובן גם כאלו שמרגישים שאני לא טוב לעיר, אבל בסדר, תמיד יהיו גם כאלו. יש לי מספיק משובים לדעת שאני בדרך הנכונה".
אז למה אתה בעצם לבד בעסק הזה?
"לפני כשנה עשיתי מהלך ומיניתי מנהלים מקומיים לכל השכונות, ול'ירושלמים וירושלמיות' צירפתי שמונה־תשעה מנהלים, כי באמת לא ישנתי. היום אני כבר לא לבד, ויש איתי צוות שנוטל חלק בעבודה הקשה ובאתגרים היומיומיים, שלא לדבר על אלימות מילולית ואיומים. יש בזה הרבה סכנות, לעמוד מול עשרות אלפי אנשים ולהגיד 'זה כן וזה לא', לשים את עצמך בכיכר העיר ולקבל את המשוב – גם אהבה והערכה וגם ים של איחולי מוות ואונס וכל מה שעולה בדעתך".




אלה דברים שאיחלו לך?
"ברור. זה לא משנה באמת, כי אני בכלל לא שומע את המילים האלו. הפאנץ' זה איך אני מתייחס לקללות. אני לא קורא את המילים, אני רק קורא את הרגש. זה כמו שילד אומר 'יא חזירה!' – את לא תיעלבי, את יודעת שהוא לא התכוון לזה. אם מישהו מאיים לפגוע בי וכותב לי 'אני יודע איפה אתה גר', אני אומר לו: 'מצוין, בוא נשתה קפה, נדבר'. מעולם לא עלה על דעתי להזמין משטרה על איום כזה. מי שרוצה לפגוע – פוגע, לא מאיים בפייסבוק".
"קורה שאני מוציא אנשים מהקבוצה באופן זמני. נדיר מאוד שאני חוסם אנשים, וגם אם אני חוסם והאדם מבקש לחזור, אני לא מעניש, אני תמיד משחרר", הוא מציין. "אבל לפעמים באמת אין ברירה, והדרך היחידה לעצור בן אדם היא להוציא אותו החוצה. בבחירות האחרונות הלכתי בשכונה, פתאום פונה אליי מישהו 'היי זאביק, אפשר סלפי?'. אני אומר בטח ושואל לשמו. אני מבין שזה מישהו שחסמתי לפני כמה חודשים. מחייכים, מצטלמים, הוא לא כועס עליי, הבן אדם אוהב אותי. הוא נלחם על האמת שלו והאמת שלו גזענית, אז אני לא מאפשר לו להילחם איתה בקבוצה. אני לא לועג לו או חושב שהוא מטומטם. אני מבין טוב מאוד את הגזענות כי גם אני הייתי פעם גזען. גם אחרי שהפסקתי להיות דתי, הרבה שנים עוד הייתי גזען. לא הייתי צועק מוות לערבים או משהו כזה, אבל התפיסה שלי בבסיסה הייתה גזענית או סטריאוטיפית. זה למשל תהליך שעברתי בזכות ניהול הקבוצות של ירושלים. שאלת אותי מה המניע הפנימי שלי? לשנות מציאות זה דבר שיש לי מוטיבציה עצומה כלפיו. אני נאבק כדי להילחם בגזענות במובנה הרחב, זו מלחמה שלי שיש לה תוצאות במציאות. זה מרגש אותי ברמות. אני משנה את המציאות ומשתנה בעצמי. אני פשוט מרוויח מזה".




_____________________________________________
תמלול ערוך של ההרצאה (המרצה: זאביק אבינר)
 (הערות עריכה: הטקסט נערך לשון ותחביר במטרה להבהירו ולהפוך אותו לקריא וזורם, אך ללא השמטת תכנים. נעשה שימוש בסימני פיסוק, חלוקה לפסקאות ותיקוני מילים החיוניים להבנת הדברים. מקטעי השאלות והתשובות סומנו בכינויים כלליים כמו "משתתף/ת" ו"משתתפים" כדי לשמור על האנונימיות. '...' מסמן מעבר או קיצור קל של מלל משתהה/חוזר, ללא דילוג על רעיונות.)
________________


משתתף (פותח):
 כפר עציון. אתם רואים את המסע הזה? למשל, רצינו לצאת למסע גם בתל אדם, גם באופן אחר, נשבֵּץ כל מיני אנשים... עוד ידיד רצה דווקא להיות במסע הזה, כי הוא רצה לתת דגש על אנשים שמחברים בין אנשים. הוא אומר שיש אנשים שלא יוצרים "קִבּוּצים בבטן" (כלומר לא יוצרים מתחים), אלא באישיות ובפעילות שלהם הם מצליחים להכיל הרבה אנשים ולחבר ביניהם.
אז חבר שלנו הראשון שחשבנו עליו – ובדיוק ראינו איזו כתבה – אמרנו: "וואו, הבן אדם הזה מתאים. ממש נשמח שהוא יבוא וידבר." דיברנו איתו, אבל כשהתקשרנו... לא רצינו להתפצל, לא רצינו שאנשים יסתכלו עלינו ככה... בקיצור, לא משנה. בסוף זה הסתדר, והבאנו אותו: זה זאביק אבינר.
הוא שם דבר פה בירושלים, ככה הבנתי. הוא מאגד קהילות – גם חילוניות, גם דתיות – עושה חיבורים של קהילות, מקשיב לאנשים. אז אמרנו: "בוא נשמע, אני רוצה להציל את המתח, תפרוץ ככה..."
זאביק אבינר:
 בטח. קודם כול, נעים מאוד. אתם לגמרי חופשיים לשאול מה שתרצו, על כל דבר.
(נעמד) טוב, ככה אני רואה את כולכם. אתם מכפר עציון, נכון?
משתתפים:
 כן.
זאביק:
 מה, שם יותר קר עכשיו מאשר פה בירושלים?
משתתף:
 תאמין לי, פה אומרים שירד שלג, אז שם בטח כבר יורד.
זאביק (מחייך):
 אה, אז אולי באמת יש תוכניות לשלג? איך אומרים "שאלה"? – "שאלה".
גם פה בירושלים יש פנטזיות שירד שלג... לפחות חולמים על זה.
טוב, אז כמו שאמרתי, אתם מוזמנים לעצור אותי בכל רגע ולשאול. אני אנסה להיות ממוקד בזמן, אבל נראה כבר שלא ניגרר יותר מדי. עד מתי בערך? עד עשר? עשר וחצי?
משתתף:
 משהו כזה, פלוס־מינוס.
________________


הצגה אישית
זאביק:
 יופי. אז אני זאביק אבינר, כפי שהציגו אותי. נולדתי בקיבוץ בצפון, אחר כך עברנו למושב שיתופי ברמת הגולן – מושב גמלא – ואז גדלתי ביישוב בתֵּל. כלומר, כל החיים שלי גדלתי ביישובים קהילתיים. גם הבית שלי היה די קהילתי.
לפני הרבה שנים הגעתי לירושלים, לעיר, ופתאום הרגשתי את ההבדל הגדול. כל הילדות והנעורים שלי הייתי בקהילות קטנות, ועכשיו בעיר זה אחרת. מי פה גדל בעיר?
חלק מהמשתתפים מרימים יד.
זאביק:
 ומי גדל ביישוב?
חלק אחר מהמשתתפים מרימים יד.
זאביק:
 ויש פה גם קיבוצניקים?
משתתף:
 כן, אני.
זאביק:
 מעולה. אז כשעברתי לירושלים, בהתחלה גרתי בבית וגן. הדבר הראשון שהפריע לי היה ששכנים בבניין לא ממש מכירים אחד את השני. אומרים "שלום" וזהו, מעבר לזה אין הרבה קשר. ובבניינים הסמוכים – עוד פחות. אין שום סיכוי שיכירו זה את זה.
אחר כך עברתי לגור בנחלאות, לפני כשמונה שנים. נחלאות היא שכונה צעירה יותר, מלאה בסטודנטים, צעירים, וזה מרגיש כאילו כולם מכירים את כולם, אבל בפועל כל אחד מכיר רק את החבורה שלו. יש "ביצות" קטנות, כמו שאומרים. זה מאוד הציק לי, כי ידעתי שיש בסמטאות סביבי עוד המון אנשים נחמדים, ואין סיכוי שאפגוש או אכיר אותם, אלא אם כן יקרה איזה מקרה חירום או משהו דחוף באמצע הלילה.
היו לי אז המון חברים, אבל לא הכרתי את השכנים בבניין שלי כשכנים. ושכנות זה דבר אחר מחברות: אלה אנשים שחיים לידך, אתה פוגש אותם ביומיום, יכול לומר להם שלום, לעזור קצת. אז מה שעשיתי היה לפתוח קבוצת פייסבוק לשכונה – לא ידעתי לאן זה יוביל. בהתחלה הצטרפו עוד מאה, אחר כך עוד מאה, אלף, עוד אלף... והיום, אחרי שמונה שנים, אין אדם באזור שלא נמצא בה. כל מי שיש לו פייסבוק – נמצא בה. בעלי עסקים, פוליטיקאים, תושבים ותיקים, סטודנטים – כולם.
הקבוצה הזו עוסקת בשיח סביב השכונה. אתם מכירים קצת קבוצות פייסבוק?
משתתפים:
 כן, פחות או יותר.
זאביק:
 אז בקבוצה יש שם וכותרת – לדוגמה "נחלאות" – וכל מי שגר באזור פשוט נכנס. בפנים מנהלים שיח על השכונה: אם מישהו צריך עזרה לתלות מדף, אם נגמר הסוכר בשתיים בלילה, אם מישהו רוצה למסור שאריות של ירקות או מצרכים לפני שהם מתקלקלים כי הוא נוסע לסוף שבוע, או מבקש עזרה להעלות ספה הביתה. וכמובן גם ויכוחים ותלונות – כי יש הרבה. הכול עולה שם.
________________


מה בונה קהילה ומה הורס אותה
זאביק:
 עכשיו, אם אתם חיים ביישוב קהילתי, או אתם קבוצת תלמידים שמתגבשת יחד, אז אתם מכירים מה זו "קהילה". בתוך קהילה יש כוחות שבונים אותה וכוחות שעלולים להרוס אותה. כמו שבאדם עצמו יש חלקים שרוצים לעשות טוב וחלקים שמזיקים.
איזה כוחות, לדעתכם, בקהילה מחזקים אותה ואיזה כוחות הורסים אותה?
משתתף:
 למשל "סולידריות" – זה מחזק. ואנוכיות – זה הורס.
זאביק:
 נכון. סולידריות, כלומר עזרה הדדית, עידוד, תמיכה. ואנוכיות זה היפוכם. זה יכול להתבטא בלשון הרע, בריחוק, בהפרדה בין אנשים, בכל מיני מחלוקות פנימיות...
משתתף:
 או כאלה שרוצים "לעלות" על האחרים כדי להוכיח שהם טובים יותר. יוצרים פילוגים, מתחים.
זאביק:
 בדיוק. כשיש פילוג, ניגודים וקבוצות, נוצרת תחושה שאני "איתו" או "איתם" נגד "האחרים", וזה מייצר עוד ועוד בידול.
משתתף:
 וכשעוזרים למישהי שילדה, למשל, ומביאים לה ארוחה – זה מחזק. עזרה הדדית מדבקת. כשאחד עוזר לשני ורואים כמה זה משמח, יותר אנשים מצטרפים.
זאביק:
 נכון מאוד. עזרה הדדית היא כוח אדיר בבניית קהילה. וברגע שיש ניגודים ומתחים פוליטיים, מגזריים וכו', זה עלול לפלג.
אחרי ארבע שנים עם הקבוצה של נחלאות, ראיתי כמה שזה מדהים, והחלטתי לשכפל את המודל לכל ירושלים. פתחתי עוד עשרות קבוצות פייסבוק, כל שכונה והשכונה שלה, וגם קבוצה ענקית אחת לכל תושבי העיר, שנקראת "ירושלמים וירושלמיות". היום היא מונה מעל 135 אלף חברים. זו הקבוצה המרכזית, ושם קורה הכול, כולל דיונים פוליטיים, כעסים, חיכוכים, תמיכה ועזרה, שאלות על העיר, על תחבורה, על שיפוצים – כל מה שרוצים.
האתגר הגדול הוא איך הופכים אותה ל"קהילה" ולא לזירת שנאה, כי כוחות ההרס – פוליטיקה, מחלוקות בין מגזרים, שמאל/ימין, חילונים/דתיים/חרדים/ערבים – הכול נמצא שם. ואני כמנהל הקבוצה כל הזמן מתמרן ומנסה לנהל שיח שפוי.
________________


משתתף שואל:
 אז איך אתה מונע מהקבוצה להיות מקום רק לדיונים פוליטיים קשים, או למריבות?
זאביק:
 זו באמת שאלה חשובה. קודם כול, יש כללי קבוצה. אבל מניסיון – לכתוב חוקים לא מספיק. רוב האנשים לא קוראים חוקים, בטח לא פוסט ארוך של כללים. בפועל אני, כמנהל הקבוצות, כל הזמן מנטר: אם מישהו מפרסם פוסט באלימות מילולית או בלשון הרע, אם הוא מכפיש, מקלל, מסית – אני מעיר לו, מוחק, או חוסם זמנית. זה ניהול יומיומי קפדני.
בנחלאות, למשל, כללתי בתקנון שאסור לעסוק בפוליטיקה ארצית. אבל בקבוצה הכללית "ירושלמים וירושלמיות" כן מדברים על סוגיות פוליטיות הקשורות לעיר. כי בלי זה, מאבדים חלק חשוב מהשיח. רק לא מרשים גלישה לפוליטיקה ארצית, שכבר הופכת לדיוני שמאל/ימין מתלהמים.
________________


משתתף:
 מה אנשים מרוויחים מההשתתפות בקבוצה כזו?
זאביק:
 מהמרוויחים? הרבה. קודם כול, להכיר את הסביבה, לשמוע המלצות, ליצור קשרים. זה כמו לשאול: "מה אני מרוויח אם אני חבר בקבוצת אנשים?" יכול להיות שלא תתחבר, ויכול להיות שתמצא שם עולם שלם. זו גם קהילה שבאמצעותה אפשר להשפיע על המציאות היומיומית בעיר. לא פעם אנשים מעלים בעיה – למשל מדרכה שבורה – ואני מקשר אותם לדרג העירוני המתאים, כדי לחסוך בירוקרטיה מיותרת.
________________


מפגשים במציאות
משתתף:
 האם הקבוצות האלה גם מקיימות מפגשים ממשיים, לא רק אונליין?
זאביק:
 אני אישית לא מארגן הרבה מפגשים, אבל טבעי שקורים המון מפגשים עקב החיבור בקבוצה. יש מי שיוזמים אירועים, מוכרים בגדים, או אוכל ביתי, ואז מתארגנים מפגשים בבית של אחד מהם. זה קורה מעצמו, בזכות המרחב האינטרנטי שמאפשר חיבורים.
בקבוצה השכונתית של נחלאות, למשל, אני מכיר לפחות 600–700 אנשים בשמותיהם, כי פגשתי אותם בכל מיני הזדמנויות דרך הפוסטים: מישהו ביקש מקדחה, מישהו תרם לי מסמר, השני ביקש עזרה בסחיבת ספה, מישהי עשתה מכירת בגדים בביתה ועוד. זה מדהים לראות איך זה מייצר רשת חברתית אמיתית ברחוב.
________________


על סטריאוטיפים
זאביק:
 עכשיו בואו נעשה תרגיל קטן של אסוציאציות. אני אומר מילה, ואתם אומרים את הדבר הראשון שעולה לכם לראש:
* "חורף":

   * משתתפים עונים כל מיני: "גשם", "קור", וכו'...
   * "טכנולוגיה":

      * אחד אומר "טלפון", אחר אומר "רשת", אחר אומר "עתיד", אולי מישהו אומר "אוכל"...
      * "חלומות":

         * משתתפים: "תאילנד", "שאיפות", "חלומות פז"...
         * "פוליטיקה":

            * משתתפים: "שיבי" (ראש עיר?), "ימין", "מתח", "איכס"...
            * "חרדים":

               * משתתפים: "שחור", "קשה", "רב קנייבסקי", "בית מדרש", "התבטלות", "אמת"...
שאלה: מה אתם חושבים שהסטריאוטיפים שיש לאנשים – נגיד "תל אביביים" כאלה – על מתנחלים?
(משתתפים זורקים מילים: "אלימים", "פאות", "קיצונים", "כובשים", "פרימיטיביים"...)
איך נוצרים הסטריאוטיפים האלה, לדעתכם?
משתתף:
 אין היכרות אמיתית, רק דרך התקשורת שמראה מקרים קיצוניים.
זאביק:
 נכון. התקשורת מפגישה אותנו עם החריג והקיצוני. ואם אתה לא באמת פוגש אנשים מהקבוצה הזו ביום־יום, אתה בונה דימוי שמבוסס על אירועי קיצון.
תחשבו: אם היינו גרים בצרפת, וכל פעם היו אומרים בחדשות "ארבעה יהודים שדדו חנות", "שלושה יהודים עשו ואנדליזם"... זה מייצר סטריאוטיפ שלילי על יהודים. ואיך זה נראה לנו משם? די נורא.
משתתף:
 כן, זו בדיוק בעיית הסטריאוטיפים.
זאביק:
 נכון. והבעיה היא שנוצרים "אנחנו" ו"הם". זו לא תופעה חדשה. יש סטריאוטיפים גם על "ערבים", גם על "חרדים", על "מתנחלים", על "חילונים" וכו'.
השאלה היא איך נלחמים בזה? נפגשים להיכרות אמיתית זה הפתרון הטוב, אבל זה לא תמיד פשוט ליישום. מדובר באוכלוסיות שלמות, במיליוני אנשים. אי אפשר להושיב את כולם למפגשי היכרות בצוותא. אז מה עושים?
________________


איסור שימוש במילים סטריאוטיפיות
זאביק:
 אני, כמנהל של קבוצות ענק בירושלים, הגעתי למסקנה שהכלי המרכזי שמקבע ומחזיק סטריאוטיפים הוא השפה: עצם השימוש במילה. אם אין לך את המילה "חרדים", אתה לא יכול לחבר אוטומטית את כל האסוציאציות והמטענים.
לכן, לפני כשלוש־ארבע שנים, החלטתי שבקבוצה הגדולה של "ירושלמים וירושלמיות" אסור להשתמש במילים סטריאוטיפיות כמו "חרדים", "ערבים", "מתנחלים", "שמאלנים", "ימנים" וכדומה. אי אפשר לכתוב פוסט "ראיתי קבוצה של חרדים מפגינים" או "הערבים ככה וככה". מי שכותב דבר כזה – אני מעיר לו ומבקש שימצא דרך אחרת לתאר את הסיטואציה.
משתתף (מתפלא):
 ואיך אנשים מגיבים לזה?
זאביק:
 יש מי שחושבים שאני הזוי. יש מי שחושבים שזה מדהים. ומעניין לראות מי תומך ומי מתנגד. בהרבה מקרים, החרדים דווקא אומרים "כל הכבוד! תודה שאתה אוסר את המילים הללו", כי הם יודעים בדיוק איזו קונוטציה שלילית עולה לאחרים כשהם שומעים "חרדים". לעומת זאת, חילונים שיש להם אנטי־חרדי יוצאים עליי: "איך אתה מעז? זו האמת, הם חרדים. למה אתה מונע מאיתנו להגיד חרדים?!"
אבל בעצם השפה יוצרת את הדפוס: ברגע שאמרתי "חרדים" – כל עולם האסוציאציות השלילי בבת אחת קופץ. בדיוק כמו שאנטישמיות נבנית מאותו מנגנון שימוש במילה "יהודים" בהקשר שלילי.
________________


אז מי עוד קרא לכך בעבר?
זאביק:
 סיפרתי על זה לאבא שלי, והוא שלף לי ציטוט מלפני 85 שנה של מישהו מוכר. נחשו מי אמר את זה?
"דומה לנו שאיננו מחולקים לשני מחנות. תמיד רגילים לצלצל אצלנו בשני שמות המהווים את הקהל שלנו בכללו, והם 'חרדים' ו'חופשיים' – שמות חדשים אשר מאז לא היו רגילים להתבטא אצלנו כלל. ידענו שאין בני אדם שווים במדרגותיהם, בייחוד במדרגה הרוחנית, אבל שיש שם מוגבל מיוחד לכך, המתאר 'מחנות' מזה ומזה, לא ידענו. והלוואי שנוכל להשכיח מאיתנו בכלל את שני השמות הללו, העומדים לנו לשטן על דרך החיים..."
מי כתב זאת? הרב קוק. הוא דיבר אז על "חרדים" ו"חופשיים" – מה שנקרא היום חילונים – ואמר שהשמות הללו יוצרים "עבודה זרה". למה? כי הם מפרקים את החברה לשניים ומייצרים קרע. הוא מכנה את זה "שמות הבעלים" – שמות שביניהם יש דמיון לעבודה זרה.
למה זו עבודה זרה? כי הסטריאוטיפים הללו מקטינים את האדם לקטגוריה ומפריעים לראות אותו כבן־אדם שלם. התוצאה: "החרדי" רואה ב"חופשי" מישהו מחוץ לתחום שמירת מצוות, וחושב שזה לא קשור אליו; וה"חופשי" רואה ב"חרדי" את ההפך הגמור ממנו. הכול נסגר, אין דרך ליצור תיקון.
________________


סיום ודברי פרדה
זאביק:
 טוב, אני חושב שהזמן שלנו מתקצר. תודה רבה לכם על ההקשבה. אני מקווה שהצלחתי להסביר קצת על בניית קהילה, על הכוח של השפה, ועל הדרכים להתגבר על סטריאוטיפים.
_______________________________

שיחה עם קתרין
קתרין:
כלומר, אם יש לזה השוואה, אתה גר כבר בנחלאות, מה... שמונה שנים? זהו. תגיד, נגיד, אתה גם קשור לקבוצת רחביה? אני תוהה אם התרבויות בנחלאות וברחביה שונות בגלל אופי הקבוצה, האדריכלות, או האנשים. אלו שאלות מאוד קשות. אמרתי, אולי כדאי שנתחיל עם השאלות היותר קלות.
קודם כול, רציתי לשאול: אני יכולה להקליט אותך?
זאביק:
כן.
קתרין:
בסדר, מקווה שזה יעבוד. אני אגיד את זה ככה: לרחביה לקח הרבה יותר זמן להתחיל להיות פעילה כמו שהיא היום, מאשר לנחלאות. זאת אומרת, בנחלאות כבר הייתה קהילה חיה ותוססת עם 1,500–2,000 איש בקבוצה, ואילו רחביה התחילה לפעום אולי אחרי שהיו בה שמונת אלפים איש.
זאביק:
נכון.
קתרין:
לא היו מספיק אנשים, לא הייתה שפה משותפת, לא היו אותם "מתניעים". זו בכל זאת קבוצה אחרת. אני מניחה שגם המבנים בשכונה משפיעים על האווירה.
זאביק:
זה ברור. אבל בואי נתחיל מההתחלה.
קתרין:
איך קוראים לך, ומה אתה עושה?
זאביק:
קוראים לי זאביק אבינר. לפני שמונה שנים, כשעברתי לגור פה בנחלאות, פתחתי את קבוצת נחלאות בפייסבוק.
קתרין:
זאת אומרת שעברת לשכונה ודי מהר פתחת קבוצה?
זאביק:
כן, בערך בהתחלה. רציתי דרך לתקשר עם השכנים. היו לי הרבה חברים בעיר, אבל לא הכרתי את האנשים שגרים ממש מסביבי. זה הציק לי, כי כנראה לא אכיר את רובם לעולם. בעיר, לרוב, אתה אולי מכיר שכן אחד או שניים, אבל לא יותר. גדלתי בקיבוץ ובמושב, ושם כולם מכירים את כולם. היה לי מוזר לגור במקום שבו אני חולף על פני אנשים ולא אומר להם שלום.
ואז פתחתי את הקבוצה. לא דמיינתי שהיא תהפוך למה שהיא הפכה להיות. תוך זמן די קצר נוצרה כאן קהילה מאוד מיוחדת. אחרי כמה שנים פתחתי עוד קבוצות לכל ירושלים, מתוך מחשבה לשכפל את המודל הזה גם בשכונות אחרות, אבל מהר מאוד הבנתי שתהליך יצירת קבוצה שכונתית הוא מורכב – טכנולוגית ומנטלית.
בסוף, הקבוצה הירושלמית הגדולה שפתחתי, "ירושלמיות וירושלמים", גדלה מאוד והפכה להיות מעין מרכז תרבותי ורוחני, מעין עיתון ורדיו של כל הקולות בעיר. במקביל יש קבוצות שכונתיות לכל שכונה, חלקן פעילות יותר וחלקן פחות. בטופ נמצאות נחלאות ורחביה, שתוססות וחיות מאוד.
קתרין:
אז הרגשת שחסר משהו בשכונה כשעברת לשם? שלא הייתה תרבות שיתופית-קהילתית?
זאביק:
דווקא הייתה תרבות כזו יותר מבמקומות אחרים, בעיקר בגלל המבנה הפתוח של הבתים. זה לא מגדלי קומות שבהם לא מכירים את מי שגר מעלייך. פה הבתים נמוכים, את יוצאת צעד מהבית ואת כבר בחצר של מישהו, ולפעמים החצר שלו פתוחה לגינה של מישהו אחר – הכול מעורבב. אבל בכל זאת, הרגשתי שזה לא מספיק.
דיברו אז על "ביצות" של אנשים שמכירים אלה את אלה, אבל לא ממש כולם מכירים את כולם. בפועל היו "ביצונות" – מעגלים של 10, 20, 30 חברים. הייתה פנטזיה ש"נחלאות" זו שכונה שבה כולם מכירים את כולם, אבל הרי יש פה אלפי אנשים, והרוב מכירים רק את המעגלים הקרובים שלהם.
השכנים אינם בהכרח חברים. לפעמים אתה מכיר קצת את זה שמעליך או לידך, אבל הרבה לא מכירים כלל. לי זה היה מוזר. רציתי ליצור מציאות שבה אנשים לפחות אומרים שלום, שהם יודעים מי גר ממול ומרגישים חלק משכונה ולא רק עיר.
קתרין:
אז מי היו האנשים בנחלאות באותה תקופה? כשהקמת את הקבוצה, דמיינת שזה מיועד לאנשים מסוימים?
זאביק:
כולם. מן הסתם, בהתחלה, כשרק פתחתי, אלה היו הסטודנטים והצעירים שבשכונה, אבל היום באמת יש מכל הגילאים והסוגים.
קתרין:
כשפתחת, איזו מטרה ראית לנגד עיניך? הייתה לך מטרה ליצור קשרים בין שכנים, או שזה היה משהו יותר פרקטי?
זאביק:
ליצור קשרים בין שכנים זו מטרה מאוד פרקטית. לא הייתה לי "אג'נדה" גדולה. לפתוח קבוצת פייסבוק זה עניין של דקה, אין צורך בתוכנית עסקית. פשוט הרגשתי צורך להכיר את האנשים שגרים סביבי. זה ממש עצבן אותי שאני לא מכיר אותם.
הקבוצה, בפועל, הפכה את האזור הזה לשכונה, במובן העמוק: שכונה זה שכנים. אנשים מרגישים שיש להם זהות משותפת, שיש להם למי לפנות, ממי לבקש עזרה. בפועל, הקבוצה מאפשרת בכל יום עשרות מפגשים ושיתופי פעולה – אחד צריך משהו, אחד מוסר משהו, אחד מבקש עזרה לסחוב רהיט.
דרך הקבוצה קורים מפגשים אמיתיים, לא רק וירטואליים. מישהו מפרסם שיש לו למשל בגדים למסור, ומישהו בא לקחת, ובדרך הם מדברים ומכירים. כך אני נפגשתי כבר עם אלפי אנשים, וזה ממשיך לקרות בכל יום.
במקביל, נולדים גם אירועי מכירות חומוס, מכירות בגדי יד שנייה, ערבי רחוב, ועוד. הכול תוצר של הקהילה הדיגיטלית שמתגלגל החוצה למציאות.
קתרין:
יש דוגמה שדיברת עליה: אנשים שרצו להקים מחסן להשאלת כלים, כדי לייעל את עניין השאלת המקדחות והפטישים. למה התנגדת לזה?
זאביק:
כי המטרה שלי היא לא "לייעל את השכונה". מטרת הקהילה בעיניי היא לאפשר אינטראקציות בין אנשים. מחסן מרכזי אולי חוסך זמן, אבל הוא מבטל את המפגש. כשמישהו מפרסם בפייסבוק שהוא צריך מברגה, אני יכול להציע לו את שלי, ואז הוא בא אליי הביתה. אנחנו מדברים, מכירים, נוצרת שכנות.
מחסן מרכזי היה מייתר את המפגש, ואז זה הופך להיות סתם שירות פונקציונלי. הקבוצה שלנו מכוונת ליצירת קשרים, לא רק לסיפוק צרכים.
קתרין:
זאת אומרת, המטרה העמוקה היא לא רק העזרה אלא היחסי שכנות עצמם.
זאביק:
בדיוק. העזרה היא תוצר לוואי של קהילה טובה. הרעיון הוא קהילה, כמו משפחה גדולה. גם במשפחה אפשר לקבל עזרה, אבל זו לא המטרה של המשפחה. זה בא עם עצם העובדה שאנחנו משפחה. כנ"ל בקהילה.
כשאני מחליט אם לאפשר או לא לאפשר משהו בקבוצה, השיקול הוא לא "עזרה לאחר" אלא "האם זה משרת או פוגע בקהילה". בקהילה בריאה לכל אחד יש מקום, ולכולם יש לגיטימציה לדבר.
קתרין:
אז מבחינת הזהות הקהילתית, אתה מרגיש שהקבוצה בפייסבוק ממש ביססה אותה?
זאביק:
לחלוטין. הקבוצה יצרה את הקהילה. פעם לא הייתה "קהילת נחלאות" אחת גדולה. היו כאן הרבה מעגלים, "ביצונות", אבל לא היה דבר אחד שחיבר את כולם. פתאום נוצר מרכז, מקום מפגש – הוא דיגיטלי, אמנם, אבל הוא בפירוש מרכז חיי השכונה.
בכל יישוב קטן יש מרכז: המכולת, בית הכנסת. בעיר אין. כאן הקהילה נוצרה סביב הקבוצה. זה מחבר בלי לכפות, ונותן גבולות ברורים: אני יכול לבחור כמה להיות מעורב וכמה לא. יש המון יתרונות לעובדה שהקהילה היא דיגיטלית, ולא רק פיזית, כי קל יותר לשמור על גבולות.
קתרין:
אז מה לגבי כל האנשים שנמצאים בקבוצה, אבל בעצם לא גרים בשכונה? יש, אומרים, מעל 30 אלף חברים. ברור שזה הרבה יותר ממספר התושבים בפועל.
זאביק:
נכון. אידיאלית אולי היינו רוצים רק שמונת אלפים תושבים, אבל קשה מאוד לסנן. והרוב שלא גרים פה כנראה גם לא פעילים. הם לא כותבים פוסטים, אלא רק קוראים או עושים לייק. זה לא באמת מפריע.
חוץ מזה, יש אלפי אנשים שגרו כאן בעבר וכבר עזבו, אבל מרגישים חיבור נוסטלגי ורוצים להישאר בקבוצה. הקהילה חוצה גבולות פיזיים. בדיוק כמו שאנשים מרגישים שייכים למקום שבו גדלו גם אחרי שעברו דירה.
קתרין:
זה באמת משהו מיוחד. הרבה אנשים, גם כאלה שעברו לגור פה, אומרים שהיה להם יותר קל לגור בשכונה כל כך פעילה.
זאביק:
כן, זה מקום שנותן תחושת שייכות מהר. תושבים חדשים מקבלים נחיתה רכה בזכות הקבוצה. לא משנה אם אתה כבר מכיר כאן אנשים או לא – מיד יש לך גישה לפורום שכונתי, אפשרות לשאול ולבקש, להתערבב.
קתרין:
ראיתי גם שכשלאנשים יש בעיה, קודם כול הם פונים לקבוצה – גם אם יש דרכים נגישות יותר לקבל תשובה.
זאביק:
נכון. יש כאן "חוכמת המונים" – כל אחד יכול לעזור, וזה הרבה יותר חווייתי מאשר סתם גוגל. יש גם הרבה אנשים שזה חלק מחיי החברה שלהם – לכתוב בקבוצה, להגיב, לתת עצות.
קתרין:
אם כך, לא כולם חברים, אבל כולם שותפים לאיזו אווירה. ואתה כמנהל הקבוצה בטח נתקלת בכל מיני פוסטים לא מתאימים, היית צריך לסנן.
זאביק:
כן, מאות ואלפי מקרים לאורך השנים. כל קהילה בהתהוות עוברת תהליך של ניסוחים וכללים. בשנתיים-שלוש הראשונות היו הרבה ריבים ומלחמות על צביון הקבוצה: מה מותר לפרסם, מה אסור, שיח פוליטי או לא, ציניות או לא.
היום זה נראה למי שנכנס כאילו ככה זה תמיד היה, אבל זו תוצאה של הרבה עבודה, של קביעת כללים ואכיפתם. אגב, שנים נמנעתי לחלוטין מתוכן פוליטי בקבוצה. רציתי שזה יהיה מקום שמאחד את השכונה, לא מקום של ויכוחים פוליטיים.
אין ציניות כמעט בקבוצה, וזה ייחודי. אם מישהו כותב שהוא מוסר חצי סיר מרק, אפילו אם זה נשמע משונה, אנשים מתייחסים ברצינות ובכבוד. אין תגובות ציניות שמגחיכות ומבטלות את הפוסט. וכך הרבה יותר אנשים מרגישים בנוח לפרסם כל מה שעולה בדעתם.
קתרין:
שמתי לב שיש עמודים סאטיריים כמו "פי אלף נחלאות", שעושים צחוק מהפוסטים האותנטיים. אתה חושב שזה קשור לזה שאין ציניות בקבוצה?
זאביק:
אולי חלקית. זה טרנד רחב יותר – יש המון עמודים סאטיריים על כל דבר אפשרי. אבל ברור שהקבוצה עצמה נקייה מציניות, אז מי שרוצה לצחוק על פוסטים הזויים עושה את זה במקום אחר.
בהתחלה, כשהתחילו לתייג את "פי אלף נחלאות" על פוסטים אצלנו, מחקתי את התגובות, כי זה פוגע באנשים שמפרסמים. אדם רוצה למסור אוכל או לבקש חמש עלי חסה, ותופסים עליו צחוק. זה הורס לו ולבאים אחריו את הביטחון לכתוב ולבקש.
קתרין:
כלומר, כדי שהקהילה תישמר, צריך ניהול אקטיבי וכללי שיח ברורים.
זאביק:
בהחלט. כמו שבמדינה יש חוקים, משטרה ובתי משפט, אחרת זה כאוס. גם בקבוצת פייסבוק עם אלפי אנשים, אם אין כללים – ה"מיעוט ההרסני" יציף בציניות או בתוכן פוגעני, ויפחיד אחרים מלפרסם.
קתרין:
אתה מרגיש את הקהילה גם בחיים הפיזיים, כשאתה הולך בשכונה?
זאביק:
אני מקרה קיצון כי אני גם אדם מאוד חברותי וגם מנהל הקבוצה. אבל ברור שאני פוגש אנשים כל הזמן. אין מצב ללכת משכונת נחלאות לשוק בלי לפגוש כמה אנשים שאומרים לי שלום.
אבל זה לא רק אני. אלפי אנשים מרגישים כך – הם נפגשים דרך מסירות חפצים, השאלות, או סתם אירועי שכונה. אנשים מזהים אחד את השני מהפייסבוק. עם הזמן נוצר שיח יום-יומי שיכול להתפתח לחברויות.
קתרין:
זה מזכיר לי מקומות קטנים, נגיד עיירות קטנות באיטליה, שכולם מכירים את כולם. אז פה קורה משהו דומה, רק שהכיכר הציבורית היא דיגיטלית.
זאביק:
נכון, הקבוצה היא הכיכר. אבל בעיר גדולה זאת תופעה ייחודית. בשכונות אחרות יש הרבה פחות אינטראקציה, גם אם יש קבוצה פייסבוקית, כי אין את אותו "טיפוס אדם" או אותה אדריכלות שמעודדת מפגשים.
בנחלאות, אולי עוד עשור הכול ישתנה, כי בונים פה בניינים חדשים, ולא בטוח שיישאר הקסם של הדירות הישנות והחצרות הפתוחות. זה ישפיע. הקהילה לא תיעלם, אבל המבנה הפיזי משנה את האופי.
קתרין:
כלומר, אתה בהחלט חושב שיש השפעה לסגנון הבנייה על חיי הקהילה.
זאביק:
ברור. קשה לצפות את העתיד, אבל אם יבנו כאן יותר ויותר מתחמים סגורים או בניינים גבוהים, תהיה פחות תחושה שכונתית פתוחה.
קתרין:
אם כך, כדי ליצור קהילה צריך גם מבנה פיזי מסוים, גם פעילות חברתית-דיגיטלית וגם כמה אנשים שיובילו את זה.
זאביק:
כן. בכל שכונה יכולות להיות קהילות, אבל נחלאות היא באמת קיצונית בתסיסה שלה. יש כאן הרבה צעירים, אנשים פתוחים, מבנים שהיסטורית מעודדים אינטראקציה. הקבוצה הדיגיטלית העצימה את זה מאוד.
יש אנשים שמעדיפים פחות מעורבות, והקהילה הזו יכולה קצת להלחיץ אותם. יש כאלה שמרגישים בדידות דווקא בגלל שיש כאן תחושה של חיי חברה ערים, ולא תמיד הם חלק מזה. לפעמים זה יוצר תחושת החמצה או תסכול. מצד שני, זו גם הזדמנות – אפשר ליזום, להזמין אחרים, אבל זה לא תמיד פשוט.
קתרין:
אז זה לא שהקהילה פותרת את כל הבעיות החברתיות.
זאביק:
בדיוק. זו לא תרופת קסם. זה נותן הזדמנויות להכיר וליצור קשרים, אבל לא מבטיח שכל אחד ימצא חברים לחיים. צריך גם יכולת אישית.
קתרין:
מה לגבי הקשר של הקבוצה עם העירייה? או גורמים רשמיים?
זאביק:
יש קשר רצוף. הרבה בעלי תפקידים בעירייה חברים בקבוצה ומגיבים או לפחות קוראים. אם עולה נושא של תשתיות, פחי אשפה, רעש וכו', לפעמים העירייה מתערבת או אני מעביר הלאה לפקידים הרלוונטיים.
יש לכוח ציבורי כזה השפעה עצומה. אם הקבוצה גדולה ומאורגנת, אפשר להזיז דברים אמיתיים בשכונה. אני בקשר עם מנהל הרובע, עם לשכת ראש העיר ועם גורמים אחרים.
קתרין:
ואיפה אני גרה? באבו תור, אבל אולי אעבור בקרוב לאחת השכונות באזור המרכזי.
זאביק:
אבו תור שכונה יפה. גם שם יש ערבוב של אוכלוסיות, אבל אולי פחות קהילה דיגיטלית תוססת כמו בנחלאות.
קתרין:
כן, אני מתה על אבו תור, אבל גם רוצה את האווירה היותר שיתופית של נחלאות, שזה עניין. אפילו אם רק חסר לך קמח, אתה כותב בקבוצה – ותוך דקה יש שכנה עם כוס קמח. זה מקסים בעיניי, וזו ממש סיבה לגור בשכונה כזו.
זאביק:
למי שאוהב את זה – זה כיף גדול. כמובן, זה גם יכול להיות עומס למי שלא יודע לשים גבולות. לפעמים יש כאלה שנאלצים לעזוב כי הם מרגישים מוצפים או שהם נדרשים חברתית כל הזמן.
קתרין:
נכון, פורים הדגים לי את זה. הרגשתי שיש המון מסיבות קטנות בכל פינה, כל אחד מזמין לשטחו. הרגשתי שזו אווירה ממש "שכונתית".
זאביק:
כן, ופורים הוא דוגמה קיצונית. אבל זה גם קורה ביום-יום, רק לא תמיד בפרהסיה. מי שרוצה, יכול להזמין או להגיע. מי שמעדיף הפרטיות שלו – זכותו.
קתרין:
אז יש לי הרבה חומר עכשיו לעבודה. תודה שהסכמת להתראיין ולשתף.
זאביק:
בכיף. אם את רוצה להרחיב או לשאול בקבוצה, אפשר לפרסם שאלות ספציפיות, שאנשים יענו.
קתרין:
חשבתי על זה, אבל מישהו אמר לי שאולי זה לא אתי, לחקור אנשים בלי ידיעתם. מצד שני, זו זירה ציבורית, לא?
זאביק:
כן, זו באמת יותר שאלה פילוסופית. אבל כל עוד לא פוגעים באנשים ספציפיים, לא חושפים מידע רגיש או לועגים, זה אתי בעיניי. אם את רוצה לצטט פוסטים, אפשר לטשטש פרטים מזהים, לדוגמה.
קתרין:
תודה רבה! מאוד עזרת לי.
_________________________


תמלול ערוך – הרצאתו של זאביק אבינר בנוקטורנו

________________


ערב טוב, תודה שבאתם. תודה לניצנה על הפקת האירוע. לפעמים אנחנו הולכים ברחוב וחושבים שהכול נברא ככה, ולא רואים את כל האנשים שמנקים, מסדרים ומארגנים; כאן זו ניצנה, שאחרי חודש של המון אתגרים ומאמצים הקימה את הערב הזה. אז תודה רבה לה, ותודה גם לבר על ההרצאה.
הנושא עכשיו: סודות הניהול של קהילות פייסבוק. אני (זאביק אבינר) הולך לספר לכם על זה ב־45 דקות שיעברו מהר מאוד. זה מה שאני עושה בשמונה השנים האחרונות, פחות או יותר.
________________


[על המרצה]
 קצת עליי: אחרי התיכון הייתי כמה שנים בישיבה גבוהה ולמדתי בישיבה. ניסיתי את מזלי בחינוך – למדתי שנה אחת חינוך אלטרנטיבי. התחתנתי, המשכתי לפסיכודרמה בתל אביב במשך שלוש שנים, ובמקביל השלמתי לימודי פסיכולוגיה באוניברסיטה הפתוחה.
עברתי לגור מתישהו בנחלאות, ומשם התחילה ההיסטוריה של ניהול הקהילות שלי. היום אני מחובר לירושלים בהמון צורות – חברתיות, פוליטיות, וכל מיני תהליכים חברתיים ואחרים. רוב היום שלי מוקדש לזה.
אתם אולי מכירים אנשים שכאשר שואלים אותם "מה אתה עושה בעצם?" קשה להבין בדיוק, וגם החברים שלהם לא תמיד יודעים. זה בערך הסיפור שלי. כל הזמן שואלים אותי, "אז מה אתה עושה ביומיום?" ואני מתחמק, כי אני לא רוצה לתת הרצאה של 45 דקות בכל פעם. והנה, הערב אספר קצת מתוך עיסוקי בניהול קהילות פייסבוק.
________________


[שאלה לקהל: מה עושה מנהל קהילה ביום־יום?]
 נפתח בשאלה: מה לדעתכם הדברים העיקריים שמנהלי קהילות או קבוצות (לא ניכנס כרגע להבדלים בין 'קהילה' ל'קבוצה') עושים ביום־יום? עם מה הם מתמודדים? מהם האתגרים שלהם?
               * (מישהו מהקהל): "הם צריכים להגיב לפוסטים."
               * נכון, בדרך כלל הקהילה מגיבה, אבל לפעמים גם מנהל הקהילה צריך להגיב. מה עוד?
               * (אחר): "הם מכינים תכנים."
               * גם נכון, אם כי יש קהילות שמתקיימות בלי שהמנהל יעלה תוכן בעצמו – אבל בלא מעט מקרים הוא אכן יוצר תכנים.
               * (אחר): "להתמודד עם טרולים."
               * לגמרי. יש המון־המון עבודה סיזיפית וקשה עם טרולים, ספאם ודברים כאלה. עוד משהו?
               * (אחר): "לשמור על רמה בשיח, על שפה מכבדת."
               * נכון, לשמור על שיח מכבד, לפקח על אלימות מילולית ועוד.
הרבה מהעבודה הזו סמויה מהעין. מי שלא מנהל קהילה לא תמיד מבין כמה השקעה יש מאחורי הקלעים. קמים בבוקר ורואים ש"הכול בסדר" – אבל כמו שיש עירייה ומשטרה שפועלות 24 שעות, כך בניהול קהילה יש המון עשייה.
יש מנהלים שמקדישים לקהילה שלהם חצי יום, יש כאלה שמגיעה להם כמעט משרה וחצי – נוסף על העבודה הרגילה.
________________


[איך התחלתי?]
 אני נולדתי בבית חולים פוריה, וגרתי בקיבוץ לביא. אח"כ עברנו למושב קשת בגולן, ובגיל שבע עברנו ליישוב קהילתי בבית־אל. אבא שלי רב, ובבית עצמו האווירה הייתה מאוד־מאוד קהילתית וחברתית. כך הכרתי תמיד את השכנים והאנשים סביבי.
אחר כך הגעתי לירושלים וגרתי בבית וגן כמה שנים. שם הכרתי אולי את השכנים בבניין, אבל בוודאי שלא את השכנים בבניינים הסמוכים. ואז עברתי לנחלאות, הכרתי המון אנשים (היו לי אולי 200 חברים באזור), אבל את השכנים שלי לא הכרתי, ולא ראיתי שום סיבה שאכיר אותם. אלא אם כן אמצא את עצמי באמצע הלילה בלי סוכר ואדפוק לדלת שלהם, מה שלא באמת קרה.
זה תסכל אותי, כי גדלתי תמיד בקהילות קטנות, מכיר את כולם. פתאום אני בירושלים, בלי החיבור הזה. אז פתחתי קבוצת פייסבוק. לא קראתי לזה אז "קהילה"; רציתי פשוט להכיר את השכנים. זה נראה לי אבסורד לא להכיר את מי שגר ממש סביבי.
הכנסתי לשם 200–300 החברים שהיו לי, אבל הקבוצה גדלה לאט. אחרי שנה הגיעה לכ־1000 חברים. ברור שיש הרבה יותר מ־1000 איש בנחלאות... רציתי להגיע לכולם ולא ידעתי איך. חשבתי להדפיס פליירים ולחלק בתיבות הדואר, אבל דחיתי ודחיתי, עד שיום אחד הקבוצה התחילה לצמוח מאליה – בזכות תעלולי האלגוריתם של פייסבוק.
היום יש שם הרבה יותר, 27 אלף אנשים, כולל כאלה שעזבו את השכונה אבל עדיין נשארו בקבוצה. קוראים לה "נחלאות" או "קבוצת קסם". ממש קהילה דיגיטלית חמה. מי שגר בנחלאות רואה בקבוצה הזו חלק מהזהות השכונתית שלו.
אחרי ארבע שנים בערך, אמרתי לעצמי: "למה לא לשכפל את זה? בוא נעשה עוד 'נחלאות' במקומות אחרים בירושלים, ואולי נגיע לכל העיר." כיום, שמונה שנים אחרי, יש קבוצות שכונתיות, קהילתיות, מקצועיות, קבוצות דירות וכו'.
היום הקבוצה הכי גדולה היא "ירושלמים וירושלמיות", עם כ־137 אלף חברים. היא משמשת קהילה כלל־עירונית, כמו עיתון, רדיו וטלוויזיה גם יחד: יש שם פוליטיקה, חברה, עדכונים שוטפים. היא די סוערת לעיתים.
יש גם קבוצות שכונתיות, קבוצות תחום (למשל, בעלי מקצוע) – ושפע קבוצות אחרות. חלקן מהוות מקור פרנסה ממשי להרבה בעלי מקצוע, כי הם מוצאים שם לקוחות.
________________


[חמישה נושאים עיקריים]
 אני רוצה להציג חמישה תחומים עיקריים שמעסיקים אותי כמנהל קהילה:
               1. חזון
               2. חוקים
               3. שפה
               4. שיימינג
               5. הכרה
________________


1. חזון
השאלה היא: למה לעזאזל שבן אדם יקום בבוקר, יקים קבוצה שכונתית, וישקיע בה המון זמן ואנרגיה בלי לצפות לרווח כספי? באיזו מוטיבציה הוא עושה את זה?
               * אנשים רוצים להיות מעורבים חברתית.
               * רוצים לשנות משהו.
               * רוצים להשפיע ולתת מעצמם.
               * יש אמונה בפעולה הזו.
במקרה שלי, הגעתי לנחלאות ורציתי לייצר קהילה. גדלתי בקיבוץ, במושב קהילתי, בישוב קהילתי – היה לי טבעי לדאוג שאני מכיר את השכנים. רציתי להרגיש שייכות.
בפועל זה בא לידי ביטוי כשאנשים מבקשים כוס סוכר, מברגה, אוהל, או מציעים חפצים למסירה. אבל לא מדובר רק באנשים שעוזרים אחד לשני טכנית; עבורי המטרה היא לייצר תחושת קהילה, זה החזון.
אם הקהילה לא הייתה עונה על החזון הזה – אם הפוסטים היו נורא תוקפניים או אם היו הופכים את הפלטפורמה ללוח מודעות קר – זה לא מה שחיפשתי. לכן בכל פעם שנתקלתי בדילמה, חשבתי לעצמי: "האם פעולה מסוימת בונה את הקהילה או פוגעת בה?"
לדוגמה, בשנים הראשונות, כשאנשים היו מעלים בקשות השאלה של פריטים, חלקם חששו מהתגובה או לא העזו. אני הקפדתי לאשר כל בקשה כזאת ואפילו השאלתי בעצמי. אבל רציתי לעודד גם אחרים להשאיל.
פעם עלה הרעיון לפתוח "מחסן השאלה" בשכונה, והתנגדתי. כי המטרה שלי לא הייתה רק שאנשים יקבלו ציוד, אלא שיכירו אחד את השני. אם יש "מחסן מרכזי", מאבדים את הקשר האישי שיכול להיווצר כשאתה בא לדירה של מישהו ולוקח ממנו מברגה.
________________


2. חוקים
בנייה של קהילה, במיוחד גדולה, דורשת חוקים. מצד אחד, חוקים עלולים להצטייר כדיקטטורה. מצד שני, בלי חוקים יש אנרכיה וכוחות הרסניים של הקהילה עלולים להשתלט.
יש מי שטוען: "הקהילה תשמור על עצמה, אנשים בוגרים." אבל מניסיוני, בקהילות גדולות זה לא קורה לבד. צריך ניהול אקטיבי. חוקים כתובים זה לא מספיק – צריך להטמיע אותם, להיכנס שוב ושוב, למחוק תגובות בעייתיות, להעיר לאנשים.
במשך שנים כתבתי והדבקתי תגובות הסבר, כי המטרה היא שאנשים ילמדו איך אנחנו מתנהלים כאן. החוקים יכולים להשתנות מקבוצה לקבוצה, אבל הם צריכים להיות ברורים.
בקבוצת "ירושלמים וירושלמיות" יש פוסט כללים ארוך. הרבה לא קוראים אותו, אז העבודה שלי היא ליישם, להאיר ולתקן בשטח.
בקבוצת נחלאות, למשל, זה עבד: אחרי ארבע־חמש שנים של עבודה מאסיבית, הקהילה מתנהלת כמעט לבד. כל מי שמצטרף חדש – רואה איך מתנהלים, ומיישר קו.
________________


3. שפה
הנושא הכי מרתק עבורי כיום. אני מסתכל על ה"שפה" בשני מובנים:
א. שפת הרשת (חוסר אינטונציה)
 הפייסבוק הוא טקסט כתוב. אין אינטונציה, אין מבע פנים, אין שפת גוף. קל מאוד לטעות וכוונות. "למה לא הגעת?" יכול להישמע כתוקפני, גם אם הכותב התכוון בצחוק.
בניהול קהילה גדולה, פוגשים הרבה כעס ותסכול שמתבטא בטקסטים מאוד קיצוניים. קיבלתי אלפי הודעות ותגובות בסגנון "שתמות," "שינסו אותך ערבים," "אתה דיקטטור" – וכל זה בגלל שמחקתי למישהו תגובה גזענית, למשל.
איך מגיבים לזה? יש מנהלי קהילה שחוסמים מיד. אני משתדל לא לחסום; רוב האנשים לא באמת שונאים אותי, הם פשוט פגועים או כועסים. אם הייתי פוגש אותם פנים אל פנים, כנראה שהם היו רגועים יותר. לכן אני משתדל לראות בזה ביטוי של כעס חולף, ולא להסלים.
ב. סטריאוטיפים
 מילים כמו "חרדים," "ערבים," "מתנחלים," "שמאלנים" ועוד – הרבה פעמים נאמרות ככללה. לדוגמה, אני הולך ברחוב ורואה "משפחה נחמדה, סבא, סבתא, ילדים... וחרדי." אנחנו לא אומרים "אדם נוסף בעל כובע שחור" אלא "חרדי," ומיד יש זיכרון רגשי־קולקטיבי שמופעל.
גם כשאומרים "החרדים מציפים את השכונה," זה מוחק את כל המורכבות ואת הספקטרום העצום שיש בציבור החרדי. בפועל זו אמירה כללית ושיפוטית.
כך נוצרת שפה אלימה, שמייצרת ריחוק וגזענות. בקבוצות שאני מנהל, אני אוסר על שימוש כוללני ב"חרדים" או "ערבים" ככותרת גורפת לכל המגזר. אנשים נאלצו ללמוד להיות יותר מדויקים: "הפלג הירושלמי מפגין" במקום "החרדים מפגינים." זה שינוי לא קטן.
________________


4. שיימינג
זה אחד הנושאים הכי נפיצים. האם לאשר פוסטים של שיימינג? לדוגמה: "עוזרת הבית גנבה לי תכשיטים," "תראו וידאו של מישהו גונב אופניים."
היתרונות: זה מזהיר אנשים מפני נוכלים או גנבים, יוצר לחץ חברתי ומונע פגיעות נוספות. החסרונות: פרסום פומבי הוא עונש קשה, לא תמיד מוצדק, ואין לי יכולת לחקור את האמת לעומק בכל מקרה.
יש כאן אחריות גדולה. לפעמים אנשים מעלים האשמה נגד עסק מסוים, ואז מתברר שזה בכלל לא נכון או שהיה כאן אי־הבנה. אני בודק היטב: אם יש צילום ברור של גניבה – נוטה לאשר, כי יש אינטרס ציבורי. אם אין הוכחות ברורות, או שזה נשמע מעורפל, ייתכן שלא אשר.
________________


5. הכרה
במשך שנים פייסבוק לא קידמו קבוצות וקהילות ברצינות, אבל בשנתיים האחרונות הם הבינו ש"קהילות פייסבוק" הן נכס אדיר. הם משקיעים כיום בכלים לניהול קהילות, נציגים רשמיים, אפילו כלים למוניטיזציה.
אני קורא לקהילות האלה "הצד המואר של הרשת." יש דיון שלם על כמה האינטרנט גורם לניכור, בדידות ואשליות, אבל מצד שני – ראיתי מקרים מרגשים שבהם קהילה פייסבוקית גישרה ועזרה לאנשים ברמה מדהימה.
לדוגמה:
               * מישהו חוגג בר מצווה ואין לו אורחים – הקהילה מגיעה בהמונים ומשמחת אותו.
               * משפחה נזקקת והקבוצה מתגייסת, תורמת מצרכים, מוצאת מתנדבים.
               * מישהי מתחתנת ואין לה אמצעים – תוך שעות יש מאות תגובות: אחת מציעה שמלת כלה, אחת מציעה צילום, אחרת מוכנה להביא אוכל במחיר עלות...
דברים כאלו קורים כל שבוע. זו עוצמה עצומה.
________________


[סיכום]
 הצגתי חמישה נושאים מרכזיים בניהול קהילות פייסבוק:
               1. חזון – הרצון ליצור קהילה, לא רק לוח מודעות.
               2. חוקים – המסגרת המגבילה והמאפשרת כאחד.
               3. שפה – מודעות לחוסר האינטונציה ברשת והימנעות מסטריאוטיפים פוגעניים.
               4. שיימינג – הדילמה סביב פרסום פוגעני מול הגנה על הציבור.
               5. הכרה – ההבנה שפייסבוק קלטו את ערך הקהילות ושיש כאן פוטנציאל עצום לחיבור ועזרה הדדית.
ככה, פחות או יותר, נראה היום־יום שלי. אני מתמודד עם ניהול דינמי של קהילות גדולות, וכל הזמן לומד 
_________________________________________


תמלול ועריכה מלאה של הראיון – רועי צבן מראיין את זאביק אבינר


רועי צבן:
 היי, שומע אותי?
זאביק:
 שומע.
רועי:
 אחלה. טוב, אז אני רק אגיד שהראיון מוקלט, כדי שאני לא אצטרך לתמלל אותו אחר כך ידנית. אתה אומר שזה עניין טכני, ולא משהו עקרוני?
זאביק:
 כן, בול.
רועי:
 אחלה. וגם תשלח לי אחר כך את מה שכתבת?
זאביק:
 אה?
רועי:
 אני אומר, תשלח לי את מה שכתבת בסוף?
זאביק:
 כן, אני אשלח לך את זה בסוף. ובכל מקרה, אם זה ייצא החוצה או משהו, זה רק בתנאים שנוחים לי.
רועי:
 סבבה, אין בעיה. זה לגמרי סיכום רעיוני.
טוב, אז קודם כול אני אשמח אם תספר קצת על ההגעה שלך לנחלאות — איך הגעת לכאן?
________________


על ההגעה לנחלאות
זאביק:
 הגעתי לנחלאות כי היו לי פה הרבה חברים. זו שכונה די "פנטזיה" של שכונה. לפני יותר מחמש שנים עברתי לפה; עוד לפני כן הייתי מגיע הרבה בשבתות. הכרתי כאן לא מעט חבר'ה, וככה זה קרה.
רועי:
 בן כמה אתה?
זאביק:
 ארבעים ושתיים.
רועי:
 אז הסיבה שעברת זה בעיקר בגלל החברים?
זאביק:
 לא רק. זה גם אופי השכונה. החברים הם חלק מהעניין, אבל כן — זו שכונה עם קסם, אופי מאוד חברתי, הרבה קבוצות ותתי-קבוצות שכבר הכרתי.
רועי:
 תוכל להרחיב על ה"אופי החברתי"? מה זה אומר?
זאביק:
 זו שכונה עם הרבה אנשים צעירים, שבדרך כלל פנויים ומחפשים קשרים. יש להם יותר זמן לזה לעומת מי שיש לו משפחה, אישה וילדים. חוץ מזה, האופי כאן פתוח. אנשים יותר נגישים, קל יותר ליצור קשרים.
מעבר לזה, גם המבנה הפיזי של השכונה משפיע. זו בנייה ישנה — אין פה הרבה בנייני קומות. יש חצרות משותפות, מרפסות שמתחברות זו לזו, ואז אתה פוגש את השכן לא רק בחדר מדרגות אלא גם בחצר. זה מעודד אינטראקציה וקשרים.
________________


נחלאות אז והיום
רועי:
 איך נחלאות הייתה כשהגעת, ואיך היא שונה לעומת היום, חמש שנים אחרי?
זאביק:
 קשה לי לזכור את הכול, אבל התחושה העיקרית שלי היא שפעם נחלאות הייתה יותר "ביצתית": היו הרבה קליקות קטנות של חבר’ה צעירים — נגיד 10, 20, 30 איש בקבוצה. בין הקבוצות לא היה הרבה קשר. אם מישהו חדש הגיע לשכונה, או שהוא נכנס למעגל אחד, או שלא היה לו סיכוי להתחבר למעגל אחר.
היום, לדעתי, הקבוצה בפייסבוק שברה את ה"ביצתיות" הזאת. עדיין יש מעגלים קטנים, אבל זה פחות סגור. אנשים מגיעים בלי להכיר אף אחד, ותוך חודש-חודשיים מכירים המון אנשים, בין השאר בזכות הקבוצה.
רועי:
 כלומר, למשל מישהו כותב שהוא צריך להלוות כיסא או טחינה, ופתאום נכנס איתו לביקור וקפה, וככה נהיה חברים?
זאביק:
 בדיוק. יש כאן המון דוגמאות. אנשים פונים אחד לשני בקבוצה בבקשות עזרה, וככה נוצרים קשרים. חלקם ממשיכים, חלקם לא, אבל זה פותח דלת.
גם אנשים מפרסמים אירועים, נגיד מכירת חצר או ערב משחקים. פעם זה היה מצטמצם למעגל החברים הקטן; היום מפרסמים בקבוצה, אנשים זרים באים, נוצרים חיבורים חדשים. זה לא רק "להשאיל כיסא".
רועי:
 אז אפשר לומר שהקבוצה הפכה למרחב קהילתי ממשי?
זאביק:
 לגמרי. אם פעם מישהו דמיין נחלאות, הוא דמיין בעיקר את הסמטאות והחברים הקרובים שלו. היום הוא חושב על נחלאות כקהילה כוללת, והקבוצה בפייסבוק היא חלק משמעותי מזה.
________________


מהו "מבחן התוצאה"?
רועי:
 יש אנשים שיבדקו את "מבחן התוצאה": האם באמת נוצרה קהילה חיה, האם אנשים נפגשים וכו'. איך אתה רואה את זה?
זאביק:
 מבחינתי, הקבוצה עצמה היא מבחן התוצאה. עצם קיומה, העובדה שאנשים מרגישים בה נעים ובטוח, זו כבר הוכחה מספיק טובה. זה מרחב נעים ואמפתי, רוב הזמן. כמובן שיש מגבלות — בכל זאת בני אדם — אבל האווירה הכללית מאוד חיובית.
כששואלים אותי "מה עשיתם? האם קיימתם אירועים? פעילויות?" — זה לא העניין העיקרי שלי. מספיק שהקבוצה קיימת, מתוחזקת היטב, ואנשים מתבטאים שם בצורה מכבדת. זה כשלעצמו יוצר תחושת קהילה שמשפיעה גם "החוצה" על השכונה.
________________


תחלופת התושבים והמשכיות הקהילה
רועי:
 הזכרת שיש הרבה חבר’ה צעירים שמגיעים ועוזבים. למעשה, יש תחלופה גבוהה בנחלאות. אבל הקבוצה בפייסבוק דווקא יכולה להמשיך להתקיים.
זאביק:
 נכון. זה באמת עניין של הגדרה. איזו "קהילה" באמת קיימת בשטח, לעומת מה שקורה בקבוצה. בעיר גדולה אין "קהילה" במובן הקלאסי, למעט בבתי כנסת (בעיקר דתיים). בעולם החילוני אין מרכז כזה — אז הקבוצה בפייסבוק היא מעין "בית כנסת מודרני־חילוני", מרחב של מפגש וחיבור.
יש אנשים שנשארים שנים בשכונה, ויש כאלה שעוזבים מהר. גם מי שעוזב, לא פעם נשאר בקבוצה. הם ממשיכים להתעדכן, להרגיש שייכים. מישהי כתבה לי לאחרונה שהיא עזבה את העיר, אבל "עדיין בקבוצה בזכותך", והיא מאוד נהנית מזה.
רועי:
 אז לדעתך יש ערך לאפשר לאנשים שכבר לא גרים פה להישאר בקבוצה?
זאביק:
 כן. אם הם מרגישים שייכות, זה עושה להם טוב. הם גם תורמים בעצם לקבוצה, ממשיכים להיות חלק ממנה. אני לא רואה שום סיבה להגביל את זה למי שגר כרגע בשכונה.
________________


איך הוקמה הקבוצה ולמה הצליחה
רועי:
 איך הקמת את הקבוצה, ומה לדעתך גרם להצליח כך, בניגוד לקבוצות שכונתיות אחרות שנשארות קטנות או נעלמות?
זאביק:
 האמת היא שהתחלתי בלי שום אג'נדה מיוחדת. פשוט רציתי להכיר יותר אנשים בשכונה. בהתחלה זה גדל לאט, וכשהיו בסביבות אלף חברים חשבתי לחלק פליירים בתיבות דואר כדי לעודד עוד אנשים להצטרף. אבל אז פתאום, "בזכות" האלגוריתם של פייסבוק או משהו כזה, התחילו להצטרף 20-30 איש ביום, וזה רץ לבד.
אבל אז הגיעו גם תופעות שלא צפיתי: ריבים, קונפליקטים, שיימינג, והתחלתי לשאול את עצמי אם יש לי אחריות כלשהי כמנהל הקבוצה, אם זה בכלל "התפקיד" שלי — לנטר, לצנזר, לגשר. לאט לאט התגבשה בי התפיסה שאני מנהל את זה כ"קבוצה" במובן הפסיכולוגי, כלומר מרחב שיש בו מקום לכולם, אבל בלי לאפשר לכוחות הרסניים להשתלט עליו. ככה למדתי להוביל שיח מכבד, וגם להתערב כשזה לא קורה.
________________


תפקיד המנהל ושמירה על השיח
רועי:
 אז מהו בעצם תפקידך בקבוצה כיום?
זאביק:
 התפקיד שלי הוא לרסן כוחות הרסניים — אלימות מילולית, השפלות, שיימינג — כדי שכל הכוחות החיוביים יוכלו לפרוח. אם אין מקום לציניות או לשפה פוגענית, אז אנשים מרגישים יותר בנוח לתת, לשתף, להיות אמפתיים.
כמובן שיש מי שכועס עליי, קורא לי "דיקטטור" או "המשתיק הכי גדול בפייסבוק", כי אני לא מאפשר שפה אלימה. הם אומרים שזה מקום "שלא נעים להיות בו" כי לא נותנים להגיד הכול. מבחינתם זו "צביעות". אבל אני מאמין שלהגיד הכול עם אלימות זה לא באמת חופש ביטוי; יש גבולות שצריך לשמור כדי שתהיה קהילה נעימה.
________________


עבודה מול העירייה והמנהל הקהילתי
רועי:
 בשנה שעברה, לדעתי, הייתה איזושהי פנייה לעירייה בנוגע לכל מיני דברים בשכונה. תוכל לספר איך אתה עובד מול העירייה, מול המנהל הקהילתי? איך הם תופסים אותך?
זאביק:
 זו חלק מההתפתחות שלי כמנהל הקבוצה. הבנתי שיש לי איזושהי אחריות ואולי כוח השפעה בקנה מידה קהילתי. אז התחלתי להיפגש עם המנהל הקהילתי, להבין איך הם עובדים. היו לי פגישות, דיברנו על ניקיון, על כלבים, על סדנאות, על חוגים.
אבל האמת, לא תמיד "עפתי" על מה שקורה שם. בחלק מהמקרים ראיתי שהפעילות של המנהל הקהילתי לא בהכרח עוזרת, לפעמים אפילו פוגעת, כי אנשים מצפים שהמנהל יטפל בבעיות, ואז הם עצמם לא עושים כלום, והבעיות לא נפתרות.
היו לי גם פגישות מעניינות בעירייה — עם מחלקת התנדבות, מחלקת רווחה. הם פנו אליי כי יש לי גישה להרבה אנשים דרך הקבוצה. יצרתי גם קשר טוב עם "מנהל הרובע" בירושלים, שבאמת יכול לתאם בין אגפים שונים בעירייה. אבל כשניסיתי להרים פרויקטים דרך המנהל הקהילתי — זה נתקע, כי הם אמרו "אנחנו רוצים לעשות את זה" או "בוא נעשה ביחד", ובסוף לא עשו כלום.
בשלב מסוים החלטתי שאני לא רוצה להתברבר בפוליטיקה ובבירוקרטיה הזאת, אז היום אני פחות משתף פעולה במובן הרשמי. אני עוזר לאנשים בדרך שלי.
________________


שאלת המנדט
רועי:
 אתה לא נבחר ציבור, אבל יש לך השפעה גדולה מאוד. מאיפה המנדט שלך?
זאביק:
 זו באמת שאלה. פורמלית, אין לי מנדט. אבל בפועל, אנשים פונים אליי, העירייה פונה אליי, המנהל הקהילתי פונה אליי. אני מחובר להמון גורמים. הם רואים בי מישהו עם השפעה, כי אני מנהל פלטפורמה עם הרבה משתתפים. אני יכול לארגן, לחבר, להעביר מידע.
אם מישהו חושב ש"מי שמך לעשות את זה?" — שיגיד. יש בקבוצה חופש ביטוי די נרחב (כל עוד לא אלים), ואנשים אומרים לי המון דברים, גם ביקורות קשות. אבל כל עוד הרוב סומכים על שיקול הדעת שלי, זה יוצר את המנדט בפועל.
________________


יחסי פייסבוק־מציאות
רועי:
 כמה זמן הקבוצה קיימת?
זאביק:
 כבר חמש שנים בערך.
רועי:
 איך אתה רואה את הקשר בין הקבוצה למציאות בשכונה? בכל זאת, אנשים באים והולכים, והשאלה אם זה יכול לייצר בסיס ארוך טווח? חסרה שכבה אמצעית של אנשים — לא צעירים מאוד ולא מבוגרים מאוד — שתישאר לאורך זמן.
זאביק:
 זו באמת שאלה. אולי אעלה סקר או פוסט: "למה אנשים עוזבים את נחלאות?" זה יכול להיות מעניין.
אני מניח שזה גם בגלל שזה אזור יקר מאוד, וגם אין פה מלאי גדול של דירות גדולות למשפחות. רבים בכלל באים לכאן כסטודנטים, מראש אין להם כוונה להשתקע לטווח ארוך. אבל אולי נראה מה אנשים יגידו.
________________


שתי נחלאות — פייסבוק ומציאות?
רועי:
 יכול להיות שיש בעצם שתי נחלאות: אחת של פייסבוק ואחת של השכונה עצמה? הקשישים, החרדים, אולי בכלל לא בקבוצה. זה אומר שיש חיים מקבילים?
זאביק:
 יכול להיות. אבל גם בחיים עצמם לא תמיד יש מפגש בין אוכלוסיות חרדיות לסטודנטים. בכל אופן, בקבוצה דווקא יש דתיים, אפילו דתיים מאוד, אבל אולי לא את כולם.
אם לא קיימים קונפליקטים או אינטראקציות בין פלחים שונים בשכונה, אז גם בפייסבוק זה לא משתקף. יש מי שכמעט לא משתתף, כי אין לו עניין, או כי הוא סגור במתחם אחר.
בסוף, פייסבוק זה מעין שכבה מקבילה, אבל הן כן מתקשרות. יש אנשים שנפגשים ברחוב ואומרים "אה, ראיתי אותך בקבוצה". כך שזה לא לגמרי שתי שכונות נפרדות.
________________


תהליכים ודיון רחב
רועי:
 יש עוד משהו שחשוב לגעת בו?
זאביק:
 אפשר לדבר עוד שעות. אני חי את זה חמש שנים; לפעמים הקדשתי לזה 10–14 שעות ביום בתקופות מסוימות. זה עולם שלם שלא ראיתי שנחקר לעומק: תהליכי נתינה, קונפליקטים, איך הקבוצה השתנתה, איך אנשים השתנו… מנהלי הקבוצה רואים דברים שאחרים לא רואים.
יש קבוצות בכל מיני שכונות, בכל הארץ. חבר שעבר לפלורנטין סיפר לי שאין קבוצה כמו "נחלאות", במובן של הרוח המיוחדת והניהול המעמיק. כנראה שזה דורש השקעה אדירה, זמן ותפיסה מסוימת.
________________


סיכום ודברי נעילה
רועי:
 אחלה. המון תודה על הזמן והמידע, היה ראיון מרתק. אני חושב שהקבוצה שלכם בפייסבוק היא תופעה מדהימה, ובטוח שעוד יחקרו אותה בעתיד.
זאביק:
 תודה רבה.
רועי:
 אני מגיש על זה איזשהו דוח, אשמח לשלוח לך את הטיוטה, כדי שתראה ותוכל להעיר, וכמובן אולי באמת להעלות פוסט "למה אנשים עזבו או עוזבים את נחלאות". יש כאן שיעור הגירה יוצא דופן, הכי גבוה בירושלים, וזה מעניין להבין. שוב, תודה רבה!
זאביק:
 שבת שלום.
רועי:
 שבת שלום, להתראות, ביי ביי.
________________






ראיון עם זאביק אבינר על יד עומר

עומר (פותח את הראיון):
 אה... טוב, אז בוא נתחיל מהפרטים האישיים, כי... אתה, אפשר לומר, "אושיית פייסבוק"?
אפשר לקרוא לך ככה?
זאביק:
 בטח.
עומר:
 ואנשים לא תמיד יודעים מי אתה. אפילו אני, לפני הריאיון, לא באמת ידעתי. חקרתי קצת, קראתי פה ושם, אני יודע כמה פרטים. למשל, שאתה הבן של שלמה אבינר, שיש לכם המון אחים – מגוונים ומוצלחים, כל אחד, שזה מדהים. אבל לא מעבר לזה. אז בוא תספר לי קצת על עצמך: כמה זמן אתה גר בירושלים? נולדת פה? איפה למדת? דברים בסיסיים.
זאביק:
 נולדתי בקיבוץ לביא, ליד טבריה. אחרי זה עברנו לקשת שברמת הגולן, ומשם לבית אל, ליד ירושלים, כשהייתי בן שבע. לירושלים עצמה הגעתי בערך לפני 20 שנה, קצת פחות. עבדתי פה, למדתי...
עומר (קוטע):
 בן כמה אתה?
זאביק:
 בן 45.
עומר:
 ולמדת בישיבות, כי אתה מרקע דתי, נכון?
זאביק:
 כן. אחרי התיכון למדתי חמש שנים בישיבה גבוהה, בערך עד גיל 23. התגייסתי דרך מסלול ישיבת הסדר.
עומר:
 ולאן התגייסת?
זאביק:
 היה לי פרופיל נמוך, אז שובצתי כתומך דת. הייתי נש"ק דת בצבא. לא הייתה תקופה כיפית במיוחד.
עומר:
 כמה זמן שירתת? שנה במסגרת ההסדר?
זאביק:
 כן, בערך שנה. זה לא התאים כל-כך ליכולות או לאג'נדה שלי. ניסיתי לצאת מהתפקיד תוך כדי, לעבור לתפקיד אחר, אבל זו הייתה בירוקרטיה מורכבת. כמעט הצלחתי, אך לא הסתדר.
עומר:
 ואז השתחררת. בערך בשלב הזה הגעת לירושלים?
זאביק:
 כן, בדיוק. התחלתי לעבוד פה בעבודות מזדמנות בסופי שבוע, ולמדתי הוראה במסלול חד-שנתי במכללת "חופן" – חינוך פתוח-ניסויי, קשור איכשהו למכללת דוד ילין. זה היה מסלול להסבת אקדמאים, אבל בכל זאת הצלחתי להשתלב שם גם בלי תואר. טיילתי קצת פה ושם, ואחרי השנה הזו התחלתי ללמוד באוניברסיטה העברית, בקמפוס גבעת רם, כימיה.
עומר:
 וואו, זה שינוי משמעותי מהוראה, או לפחות ממה שהכרת קודם בעולם הדתי.
זאביק:
 נכון, אבל היו לא מעט דתיים באוניברסיטה, אז לא הרגשתי שזה שינוי קיצוני מדי מהבחינה הדתית. מבחינת החומר הנלמד – כן, פתאום זה מדע.
עומר:
 סיימת את התואר?
זאביק:
 כן, סיימתי גם תואר ראשון וגם תואר שני. במקביל התחלתי ללמד באוניברסיטה העברית, ואחר כך במכללת הדסה, ואז כמה שנים במכללת עזריאלי. לימדתי כימיה.
עומר:
 ואתה עדיין עוסק בזה?
זאביק:
 לעיתים רחוקות אני נותן שיעורים פרטיים, אבל כמעט לא מלמד באופן מסודר.
עומר:
 אז במה אתה עוסק כיום?
זאביק:
 בשנים האחרונות בעיקר בפייסבוק – בכל הקהילות שהקמתי, קבוצות הפייסבוק השכונתיות, ואחת גדולה לכל העיר. היא אתגר גדול בפני עצמו.
עומר:
 מתי הקמת את הקבוצה הראשונה?
זאביק:
 הקבוצה הראשונה – "נחלאות" – הקמתי לפני שמונה שנים בערך.
עומר:
 מה גרם לך פתאום להחליט שחסרה קבוצה לשכונת נחלאות, ולקחת יוזמה ולהקים אותה? תספר על הצעדים שהובילו לזה ואיך זה התגלגל הלאה.
זאביק:
 הגעתי ממקומות כמו יישוב וקיבוץ, ושמתי לב שבשכונה בעיר לא תמיד מכירים את השכנים. ידעתי שביישוב אתה מכיר גם אנשים שלאו דווקא חברים קרובים שלך, אבל בעיר יש נטייה להסתגר במעגל החברתי או המשפחתי, ופחות להכיר את השכנים סתם כך. רציתי לייצר מקום שיאפשר היכרות בין אנשים שגרים בשכונה, לחזק יחסי שכנות, מה שביישובים ובקיבוצים הוא דבר בסיסי מאוד.
עומר:
 ואיך זה המשיך משם?
זאביק:
 הקבוצה גדלה, ויחד איתה גם האתגרים. פתאום עולה אחריות – ברגע שאתה מנהל קבוצה, מתעוררות בעיות: האשמות, שיימינג, סיפורים על אנשים, תלונות על הטרדות, אי סדרים כספיים... כל דבר כזה מחייב אותך להגיב. לא לגעת זה גם סוג של בחירה, אבל זו אחריות בכל מקרה. מעבר לזה, האתגר היומיומי היה איך בונים "קהילה". רציתי שאנשים ירגישו שייכים, שירגישו בנוח להתייעץ, לשתף. כדי שזה יהיה מקום בטוח, צריך להגן עליו מהקולות ההרסניים ולחזק את הקולות הבונים.
עומר:
 זה בעצם מאבק יומיומי?
זאביק:
 לגמרי. זה מאבק עם פוסטים לא ראויים, פרופילים מסוימים שלא מתנהגים כמו שצריך, תגובות לא מתאימות, אווירה כללית שלפעמים נהיית עוקצנית. למדתי תוך כדי תנועה איך להתמודד עם הכוחות האלה.
עומר:
 מה התפיסה שלך היום? יותר להיאבק בתופעות השליליות או לתת יד חופשית עד גבול מסוים?
זאביק:
 התפיסה שלי היא לייצר מקום בטוח ומזמין לכל אחד. שאלה אחת היא חופש הביטוי, אבל השנייה היא שמירה על מרחב שבו אנשים לא יפחדו לשתף, והפוסטים שלהם לא יזכו לציניות ולעקיצות. רציתי מקום שוויוני, שאנשים ירגישו בנוח להיות מוזרים או שונים. אם אתה נותן לכוחות "חזקים" או ציניים להשתלט, הם הורסים את המקום. אני משקיע מאמץ בלגונן על החלשים ולא לאפשר ציניות פוגענית.
עומר:
 אני זוכר שיש עמוד "פי אלף נחלאות" שהוא מין עמוד הומוריסטי. איך זה מתקשר לתפיסה שלך?
זאביק:
 העמוד "פי אלף נחלאות" קיים כבר שנים והוא מצחיק. אבל הייתה תקופה שאנשים היו מגיבים בכל פוסט שראו בקבוצה שלנו בתיוג: "פי אלף נחלאות". המשמעות היא: "מה שכתבת – מגוחך/מצחיק". מבחינת האדם שכתב, זה לא מצחיק, זה לפעמים פוגע. אז במשך חודש-חודשיים מחקתי כל תגובה עם התיוג הזה, הסברתי לאנשים למה אני עושה את זה. אין לי בעיה עם העמוד עצמו, רק עם התיוג המזלזל בתגובות לקבוצה.
עומר:
 ומה לגבי "נחלאות קונפשנז" (וידויים)? שם נראה שאין ממש סינון, אז זה פתח יותר מסוכן לפגיעות?
זאביק:
 יש בהחלט סינון. אני בודק פוסטים שעולים, יש דברים שאני לא מאשר. זה עמוד אחר לגמרי, לא קהילה אלא וידויים אנונימיים. אבל גם שם אני מתערב לא פעם בתגובות ומסיר תוכן פוגעני.
(בשלב זה נכנס אדם נוסף – הצלם – לשיחה)
צלם (נכנס):
 אהלן, מה קורה?
זאביק:
 הצלם המאולל.
צלם:
 חובבן, חובבן. רק רוצה לצלם כמה דקות, לא להפריע לכם.
עומר (לצלם):
 רוצה סודה או משהו?
צלם:
 לא, לא, הכול בסדר.
(הצלם מתמקם, נשמעות הכנות לצילום)
זאביק (לצלם):
 מזל שהתקלחתי...
צלם:
 אוקיי, אולי בסוף נצלם אותך פעמיים, פעם עם מחשב, פעם בלי...
עומר (לצלם):
 מה שמתאים לך, אתה תראה.
(הצלם מתארגן לצילום, ממשיכים בראיון)
עומר:
 נחזור לשאלת הסינון. בכל זאת, זה נשמע המון עבודה. אתה מנהל גם את "ירושלמים וירושלמיות"? שם כבר יש קהל גדול ומגוון יותר, וקונפליקטים אחרים לגמרי.
זאביק:
 כן, כשפתחתי את "ירושלמים וירושלמיות" ניסיתי שתהיה בה קהילתיות כמו ב"נחלאות" או "רחביה". מהר מאוד הבנתי שזו עיר מורכבת – חילונים, דתיים, חרדים, ערבים, נוצרים – המפגש בין כל הקבוצות האלה דורש לאפשר שיח גם על דברים יותר טעונים. פשוט להשתיק אותם זה לא יועיל, כי זה חלק בלתי נפרד מהמרקם הירושלמי.
האתגר הוא לעשות זאת בלי לפוצץ את הקהילה בשיח אלים. המטרה שלי היא לפרק סטריאוטיפים דרך מפגש בקבוצה. אם מישהו מייצג קבוצת מיעוט או מגזר מסוים, אני רוצה שתהיה לו במה, ושאחרים יוכלו לשמוע ולהגיב, אבל בגבולות מכבדים.
עומר:
 איך נראה היום שלך עם כל זה? יש לך עשרות קבוצות, נכון?
זאביק:
 יש בערך 80–90 קבוצות. רובן עם מנהלי משנה שעוזרים. אני עובר בכל הקבוצות לפחות פעם ביום בסריקה מהירה, ומקבל המון דיווחים מחברי הקבוצות עצמם. בכל יום אני מקבל עשרות פניות בפרטי: אנשים שצריכים עזרה, דיווחים על פוסטים, בקשות לגישור. צריך לקבל החלטות אם למחוק פוסט או להשאיר. יש גם המון פוסטים פרסומיים שלא במקום – כאלה אני מסיר מיד.
עומר:
 וכמה שעות ביום זה יוצא?
זאביק:
 זה מלווה אותי לאורך כל היום, תלוי בתקופות. לפעמים יותר, לפעמים פחות, אבל זה ללא ספק מפעל החיים שלי בשנים האחרונות. אני כל הזמן מנסה לפתח ולשכלל את זה, כדי לייעל את העבודה ולהשקיע פחות אנרגיה.
עומר:
 אתה גם פיתחת כלים טכנולוגיים לניהול, נכון?
זאביק:
 כן, בניתי בעזרת פרילנסרים מחו"ל כ-30 תוכנות קטנות שעוזרות לי. יש תוכנות שסורקות את הקבוצות, מוצאות מילים גסות או תוכן בעייתי ושולחות לי התראות. יש תוכנה שנותנת לי אקסל עם נתונים לניתוח, ויש תוכנות שמאפשרות לי להתנהל טכנית מהר יותר – למשל, אם שאלתי שאלה ויש 500 תגובות "אני", הן יכולות להגיב אוטומטית לכל אחת או לשלוח הודעות פרטיות בלי שאעשה הכול ידנית.
עומר:
 ואיך אתה מתפרנס מזה?
זאביק:
 עד לא מזמן היה לי עסק במכירת כרטיסי סים, אבל כיום הפרנסה מגיעה מפרסום בקבוצות, במינון מתאים. גופים גדולים כמו קניונים, מכללות, וגם עסקים קטנים יותר משלמים עבור פרסום או סדרת פרסומים. אני עדיין לומד כמה אפשר לפרסם בלי לפגוע באופי הקהילתי של הקבוצות.
עומר:
 איך אתה רואה את העתיד? עוד קבוצות? עוד פרויקטים?
זאביק:
 כן, כל הזמן נפתחות קבוצות חדשות בהתאם לצרכים. לאחרונה, לדוגמה, פתחתי רשת קבוצות לפארקי כלבים וגינות כלבים ברחבי ירושלים (גם קבוצות פייסבוק וגם קבוצות וואטסאפ), כדי לחבר בעלי כלבים באותה גינה ולהציע להם הטבות מחנויות קרובות.
יש לי גם פנטזיה להקים ארגון או עמותה שתהיה "עירייה קהילתית-חברתית" כזו: גוף שיהווה קורת גג לכל הרשת החברתית בירושלים. הוא ייתן מענה לאנשים שפונים לעזרה, כולל גישור, סכסוכי שכנים, קושי כלכלי, ארגון אירועי תרבות ועוד. הרעיון הוא לחבר בין אנשים וצרכים באופן הרבה יותר יעיל. אני יודע לחבר בין צדדים שונים כי דרך הקהילות הכרתי המון אנשים וגופים – אבל זה דורש עוד המון עבודה.
עומר:
 זה נשמע מדהים. אז אחרי 20 שנה בעיר, מתוכן כמה שנים בנחלאות, ועוד לפני כן בבית וגן, מה בעיניך הדבר הכי "ירושלמי מוזר" שנתקלת בו?
זאביק (מחייך):
 ירושלים באמת עיר משוגעת. יש הרבה דברים קטנים כמו חתול עם עניבה במדרגות, או טיפוסים ססגוניים. אבל אחד הדברים ה"מה-זה-מוזרים" קורים דווקא בקבוצות הגדולות, למשל ב"ירושלמים וירושלמיות".
בשנים הראשונות חשבתי שאי-אפשר לגשר על העוינות והמתח בין ציבורים – במיוחד בנושא יהודי-ערבי, ופחות אבל עדיין גם חילוני-דתי. היה המון כעס. הייתי בטוח שלא נצליח לעבור את זה. והיום, באופן כמעט מוזר, שניים מהאנשים הכי פעילים בקבוצה הם מוסלמים – איהאב נהג האוטובוס ווליד, שמעלה המון פוסטים מצחיקים וחמודים. פעם איהאב כתב: "אם אכתוב אפילו בוקר טוב, יאשימו אותי בהסתה", והיום זה טבעי שהוא שם.
אותו דבר עם פוסטים דתיים: היו שנים שאנשים ראו בזה "הדתה" או השתלטות, אבל לאט-לאט התרגלו. היום יש פוסטים עם "שמע ישראל" ועם תפילות, ובמקביל פוסטים בערבית, וגם פוסטים חילוניים לגמרי. זה מרגש ומוזר בו זמנית, כי לפני שנתיים-שלוש זה נראה בלתי אפשרי.
זה קרה אחרי המון עבודה של ניהול סבלני, לא להתלהם, להציב גבולות ברורים – ופתאום הדברים מתחילים להיפתח, אנשים רואים שזה לא נושך.
עומר:
 מרשים מאוד. טוב, אני חושב שסיימנו. אתה באמת אדם מרתק. תודה רבה!
זאביק:
 תודה לך.
(סיום הראיון)
________________________________________________


תמלול ערוך ומלא - הרצאה מנדל
________________




אין מה שיש לך? אין מה שיש לך? אין מה שיש לך? אין מה עבר אחד, אני מדברת חסרה על הביתה ועל מה קורה פה. זה מיקה... חזרה, אתם רק כבר בתוכניה, גם הוא קרא. אבל הוא כבר יודע לדבר לבד על ענייניו. בואו, בואו, שתחשבו את ש... לא. אבל זה כישר פעם במחירת. כן, אין מה שיש. יש פה הקרב שלנו. והוא גם מכיר את הריחה עליכם, ואין לו משכן. סיפרנו שלפני כמה שנים מישהו פה עשה פסל שלך, במקיקן גיעזר.
– וואלה.
– לפורים.
הראית להם את הפסל?
– הוא בערך מנהל את העיר הזו, עם כמונים מעניינים, נספר. אז נעים מאוד לנציאלית.
אז אני אספר לכם על ה... פרויקט שלי, שקראנו לו "דיקטטורה של פלורליזם". אפשר לקרוא לו בעוד שמות. זה בעצם הפרויקט-חיים שלי בשנים האחרונות. אז אני אספר לכם על התהליך האישי שלי ועל התהליך שהעיר עוברת במקביל או בהתכתבות איתי, איך שאני רואה את זה.
קודם כול, אני מתנצל מראש: אני קצת התקררתי, אז הקול שלי... וחוץ מזה, אני לא יודע כמה מכם חזקים בפייסבוק, מעולבבי... נאוד...
– תתחיל, נו.
אה, אני אומר: להפך, אז תשאלו אם משהו לא ברור. אני בהנחה שכולם, כמוני, שוחרים בפייסבוק ומבינים, אבל אם פחות – תשאלו פשוט מה הכוונה, ואני אסביר אם יהיה משהו לא ברור.
אז... נולדתי בקיבוץ לביא, בגליל. אחר כך עברנו למושב קשת בגולן, אחר כך עברנו לבית אל, יישוב ליד ירושלים, קרו איתם חלות, והרבה שנים אחרונות, כמעט 20 שנה, אני גר בירושלים.
– למה גם?
– בן כמה?
אני בן 43. גר בירושלים. עכשיו, אני בן אדם מאוד חברותי, יש לי פה המון חברים, הכרתי, היו לי הרבה קשרי ידידות. לפני שש שנים עברתי לגור פה, בשכונה הזאת – נחלאות, השכונה הסטודנטיאלית של ירושלים – וגם פה היו לי המון-המון חברים, אבל הרגשתי שאני לא מכיר את השכנים. בכל זאת, זו עיר. השכנים ברחוב, בסמטה, מולי – לא הכרתי אותם, והסיכוי שלי להכיר אותם, למרות שרציתי, היה אם במקרה אני אפגוש מישהו יורד לזרוק את האשפה ואגיד לו שלום, או משהו כזה. הרגשתי שבעצם, כמה שנחלאות נקראת "הביצה", יש בה המון ביצות, זאת אומרת המון חבורות. היו לי את החבורות שלי, אבל עדיין השכונה הזאת היא שכונה עירונית, אף אחד לא מכיר אף אחד חוץ מאת הקבוצה שלו, ואני הרגשתי שחסר לי משהו. לא ידעתי בדיוק להגדיר את זה, אבל פתחתי קבוצת פייסבוק של נחלאות.
קבוצת פייסבוק... אתם יודעים מה זה?
– לא יודעים, מה?
הקבוצה. לא היו לי הרבה פנטזיות או תוכניות עליה, אבל היא לאט-לאט גדלה וגדלה וגדלה, והתחילו לקרות בה דברים שקורים בקבוצה קהילתית שכונתית: שאלות, התייעצויות, עזרה, כעסים, סיפורים... ומצאתי את עצמי פתאום אחראי למה שקורה בה, כי בסופו של דבר למנהל קבוצת פייסבוק יש את היכולת הטכנית למחוק, להוסיף; זו יכולת טכנית שכרוכה בהרבה כוח לקבוע כללים. זו ממש דיקטטורה, פר-הגדרה.
נתקלתי בהמון סוגיות והתלבטויות שהכריחו אותי לקחת אחריות, כי הבנתי שאני חייב. מה שאני לא אעשה – זו גם אחריותי. להתערב – זו אחריות, וגם לא להתערב – זו אחריות. אני מול המציאות הזאת, וכל מה שאעשה או לא אעשה – עליי. בחרתי לקחת אחריות כמה שיותר, לאתגר את עצמי בכל סוגיה או נושא שעלה, כל מה שקשור לתלונות, למלחמות בין תושבים, לשיימינג, לסיפורים על הטרדות, למאבקים פוליטיים – לקחת אחריות. ראיתי שיש דברים שבונים את הקהילה ודברים שהורסים אותה. מה לדעתכם הדברים שהורסים קבוצה כזאת?
– אדישות.
– ציניות.
– שיימינג.
– חוסר אמת.
כן, גם אני מאוד מתחבר לציניות. אחד הדברים הכי קשים בפייסבוק, במרחב הווירטואלי, זה שאפשר מאוד בקלות להיות ציני. גם לא תמיד יודעים מי אתה, זה קל להעיר הערות. נלחמתי בזה באמת כל התקופה. אסרתי על ציניות ברמה של... מישהו יכול היום, וגם אז, לפרסם שנשאר לו חצי כרוב והוא נוסע הביתה לסוף שבוע ולא רוצה שיתקלקל – ואין מקום לשום הערה צינית. אין. מי שהיה מעיר הערה צינית, הייתי מעיר לו: אין פה מקום לציניות. ככה במשך חודשים וחודשים וחודשים.
אחר כך פתחו דף פייסבוק שקוראים לו "פי אלף נחלאות" – זה מין ג'אנר כזה של דפים שצוחקים על דברים אחרים – ומתי שהוא התחילו לשתף אותו. בעצם מישהו העלה פוסט, או כתב: "למי יש ביצה?" ואז אנשים היו משתפים ל"פי אלף נחלאות", כי זה מצחיק. אני כתבתי, במשך חודש-חודשיים-שלושה, שאסור לשתף את הדף "פי אלף נחלאות" בקבוצה. אסור. אסור לרשום אותו, כי זה ציני, זה בא עם סאבטקסט ציני. אני לא צוחק, אני רק אומר: אסור.
ואם אני קופץ שלוש, ארבע, חמש שנים קדימה: היום הקבוצה מונה בסביבות 22,000 איש, ואני חושב שמילות ציניות אפשר לספור אולי פעם בחודש-חודשיים. אין יותר. וזו תופעה מדהימה שאפשר לייצר תרבות של קבוצה, שיש לה קוד תרבותי מאוד ברור. כל מי שמצטרף אליה – 15,000 חדשים – משתלבים בפסאדה, בתרבות הקיימת. יש כללים מאוד ברורים.
נחלאות הפכה להיות, כפי שרבים הגדירו אותה, "מרחב בטוח". אנשים כתבו שזו הקבוצה הכי בטוחה שהם מכירים בפייסבוק, שזה החזיר להם את האמון במקומות בטוחים ברשת. היו עוד נושאים שבהם הבנתי שאי אפשר לאפשר להם להיות בקבוצה. אתם יכולים לנחש אילו?
– פוליטיקה ודת.
בדיוק, פוליטיקה ודת. הבנתי שיש פה מרקם שכונתי, והפוליטיקה והדת לאו דווקא חלק אינטגרלי מזה. כלומר, אלה נושאים גדולים שעשויים לעניין אנשים, אבל הם לא קשורים לשכונה כקהילה, וקבעתי בכללים שאסור לדבר בקבוצה על פוליטיקה ודת (ברמת העיקרון). זו לא הייתה החלטה ברגע; למדתי את זה תוך כדי, בשנה הראשונה בערך גיבשתי את הכללים. כבר כמה שנים לא נגעתי בהם, אבל אז היה צריך ללמוד. לא הייתה לי הכנה מראש איך קבוצה צריכה להראות. אז כן, פוליטיקה ודת. אפילו בפוליטיקה מקומית אני נזהר מאוד. הכלל הוא שאסור, אבל מותר לחרוג אם זה באמת נוגע לשכונה ברמה ישירה. בגדול, זה לא נושא שמועיל לקהילה, והוא מפרק אותה.
היו כאלה שכעסו: "יש פה משטרת מחשבות, 1984, השתקה, השטחת שיח, תן לאנשים להגיד מה שהם רוצים". אבל לי הייתה מטרת-על: שתהיה פה קהילה. הקבוצה הזאת הפכה להיות זהות: אני חושב שכל מי שגר בנחלאות חבר בה, וחלק גדול מרגיש שזה חלק מהזהות שלו. אם תשאלו "איך זה לגור בנחלאות?" או "איך החיים פה?", חלק מהזהות העצמית של האנשים זה שהם חלק מהקבוצה הזאת. אני קורא לקבוצות מהסוג הזה "בית הכנסת המודרני של המאה ה-21", כי זה מקום מפגש שמייצר קשר וקהילה, ויש לו כללים: בבית כנסת לא מתנהגים כמו בחוץ, נכון? גם פה יש נורמות אחרות.
יש שם הכול: כל מה שבני אדם מדברים עליו בחיים – עולה שם. מישהו שאל קודם אם הדבר הזה מוליד מפגשים אמיתיים. אני חושב שהשיח בקבוצה יצר אלפי, אולי עשרות אלפי מפגשים אוף-ליין. הוא מייצר כל יום מפגשים: אנשים שצריכים עזרה, ייעוץ, שרוצים לתת או לקבל, זה קורה ברמה של אלפים בשנה, אלפי חברויות. מי שצריך חצי כרוב ומי שמוסר חצי כרוב – זה קורה כל הזמן. נחלאות מאוד שיתופית, במיוחד בסופי שבוע, כשמישהו אומר "נשארו לי כמה ירקות, סגור פה בשבת, מי צריך?" – תמיד יש מענה. אומרים שזו הקבוצה הכי "רספונסיבית" (תגובתית). אין שם פוסט בלי תגובה.
– אבל מה זה דורש ממך? זאת אומרת, אתה אמרת בהתחלה שפתחת את הקבוצה, אבל איך מנהלים דבר כזה?
בשנתיים-שלוש הראשונות זה דרש ממני שעות עבודה ביום. זה היה תהליך שלי עם עצמי: איזו אחריות אני לוקח, איך להתמודד עם סוגיות חדשות, התקפות וכעסים וגם אהבה והחלטות. איך מנהלים את השיח, מתי מוחקים, מתי מגיבים, מתי מעירים. היום זה בשבילי "הקפה של אחר הצהריים", כי מאז קרו עוד דברים.
אחרי שראיתי איך נחלאות התבססה, אחרי שלוש שנים בערך, רציתי לשכפל את זה לעוד שכונות בירושלים. פתחתי קבוצות שכונתיות לכל שכונות העיר. אנשים התחילו להצטרף, אבל לוקח זמן. ואז אמרתי, "טוב, צריך קבוצה אחת מרכזית לכל תושבי ירושלים", אז פתחתי קבוצה שקראתי לה "ירושלמים וירושלמיות". היום יש בה 85,000 איש, והיא גדלה בקצב של בערך אלף בשבוע כבר חודשים רבים. רציתי לעשות כמו נחלאות רק בגדול, אבל התבדיתי די מהר כשנחשפתי לכמויות של מלחמות, תוקפנות, כעסים וקונפליקטים שפתאום נגלו מולי. פתאום נחשפתי למלחמות בין חילונים לחרדים, לפחדים ולנאצות, לגזענות, לכל דבר שעולה על ערבים או על פיגוע... אני זוכר שבפעם הראשונה שהיה פיגוע (חודש-חודשיים אחרי שהקבוצה נפתחה), כמות הקללות והשנאה הייתה בלתי נתפסת בעיניי. ישבתי חצי לילה לטפל בזה: למחוק, להגיב, לקבל החלטות, להבין איך אני רוצה לנהל את זה. פתאום נכנסתי לעולם שלא הכרתי כך קודם, כי לא התעסקתי בזה מספיק.
– עשית את זה לבד?
כן. לבד.
– למה לא לקחת עוד אנשים שיעזרו?
צריך לזכור שכשפתחתי את הקבוצות השכונתיות, בהתחלה לוקח המון זמן עד שמספיק תושבים מצטרפים, ורק אז יש טעם למנות מנהלים נוספים. בחודשים האחרונים מיניתי כבר מנהלי-משנה בשכונות שרק עכשיו הגיעו למסה קריטית. רק אחרי שיש מספיק אנשים ומתחיל להיווצר דיון, יש צורך במנהל נוסף. גם בנחלאות, הבייבי שלי, צירפתי עוד מנהל כדי שלא אהיה שם כל הזמן לבד. ב"ירושלמים וירושלמיות" ניסיתי לתקופה לצרף מנהלים נוספים, אבל לא בחרתי אותם כמו שצריך וזה התגלה כמורכב. עוד מעט אסביר למה.
עם הזמן הבנתי שאי אפשר "לתת לקבוצה לרוץ לבד" בלי כיוון, כי אם הכללים פרוצים מדי, זה הופך למרחב מלא אלימות מילולית; אם הכללים נוקשים מדי, אנשים כועסים על "דיקטטורה". צריך למצוא איזון, וכל מנהל קובע את אופייה של הקבוצה לפי הערכים שלו. אני עושה את זה בירושלים, שהיא אולי העיר הכי מורכבת בישראל, או אפילו הכי גזענית (כפי שמישהו אמר לי אתמול), אז האתגר גדול.
שאלו אותי פה איך אני מתפרנס מזה או מה אני עושה חוץ מזה. אין לי בשורות מזהירות, אבל אספר. מאז גיל 20, עשיתי עוד דברים במקביל. למדתי חמש שנים בישיבה אחרי התיכון, אחר כך קצת חינוך, אחר כך תואר ראשון ושני בכימיה באוניברסיטה העברית, ולימדתי כימיה כמה שנים במכינות בירושלים. את ניהול הקבוצות עשיתי תוך כדי. אחר כך למדתי פסיכודרמה ועבדתי בזה שלוש שנים, הנחיית קבוצות. למדתי גם פסיכולוגיה בפתוחה, וזה עזר לי מאוד להחזיק את כל הדבר הזה של ניהול הקבוצות.
במקביל, הקמתי עסק לפני כמה שנים של השכרת קווי סלולר. כשהגיעה הרפורמה והמחירים ירדו, העסק ההוא נסגר. אבל בינתיים מצאתי את עצמי משכיר סימים לעובדים זרים, מבקשי מקלט ופליטים (אריתריאים, סודנים, אתיופים) – מזה התפרנסתי תקופה די ארוכה, וזה דרש מעט זמן בפועל ונתן לי גמישות לטפל בקבוצות פייסבוק. לפני חודשיים מכרתי את העסק הזה כי נמאס לי להתעסק בשירות לקוחות. כרגע אני בונה לעצמי מודל כלכלי אחר. בחודשים האחרונים אפיינתי ובניתי (באמצעות מתכנתים באוקראינה) כמה אתרים, אפליקציה וכלים משלימים לפייסבוק, בדגש על דברים שחסרים בקהילות פייסבוק. אני לא יודע מה יתפוס בסוף, אז אני יורה להרבה כיוונים. אני מקווה להציע אותם קודם כול לעשרות אלפי המשתמשים אצלי בקבוצות, וכך אולי אצליח להתפרנס מזה.
חזרנו לשאלה: איך להתמודד עם הכמויות האדירות של גידופים, שנאה, נאצות ואיחולי מוות שאני מקבל, בפרטי או בקבוצה עצמה. בתחילת הדרך חשבתי שאין לזה סוף. העוצמה הזאת של השנאה והכעס והקונפליקטים בין הקבוצות השונות... פתאום אתה נתקל במלחמות חרדים-חילונים, מתיחות גדולה סביב ערבים, דת, שמאל-ימין. אבל לאט-לאט הבנתי שיש דרך לנהל את זה, והתהליך הוא גם שלי פנימה: למשל, גדלתי בהתנחלות, לא ממש הייתי חשוף לערבים כבני אדם, אז חששתי שמהר מאוד כל הקבוצה "תתפוצץ" ברגע שייכנסו ערבים. לא ידעתי איך אתמודד עם זה. חשבתי לפתוח קבוצה בלי ערבים או לא לפתוח בכלל. בסוף כן פתחתי, כמובן, ועם הזמן ראיתי שיש שנאה, אבל לפעמים השנאה היא רק "צעקה" טקסטואלית, ועם ניהול נכון אפשר לשנות את השיח.
"ירושלמים וירושלמיות" לא התחילה עם 90,000 איש, היא התחילה עם מעטים, אבל לאט לאט גדלה. היום, כשאנחנו כבר עשרות אלפים, יש תהליכים נהדרים של חיבור. יש נהג אוטובוס ערבי, אחד הפעילים הכי חזקים בקבוצה, הוא שם פוסטים כל יום, והוא פשוט מגשים את אהבתו לירושלים ולאנשים. הוא מקשט את האוטובוס בחגים, עושה שולחן סדר בפסח, מחלק ממתקים ביום האהבה – דברים שלא עשה לפני כן, כנראה. וזה יוצר אצל אנשים תחושת קרבה והתחלה של שיח יהודי-ערבי-חרדי-חילוני-דתי-לא-דתי – הכול ביחד. אני לא תיארתי לעצמי שכך יקרה. זה מרגש אותי.
יש אמירה שפייסבוק והרשתות החברתיות החריפו את השיח האלים במקום לפרוק אותו. מצד שני, אני רואה שאפשר לנהל את זה אחרת. בקבוצות שלי אין מקום לאלימות מילולית, נקודה. מישהו כותב "תמות", "מטומטם", "בן זונה"? אני מוחק ומעיר, ואם צריך מרחיק. לאט-לאט התרבות משתנה, ואנשים בעצמם כבר לא רוצים לצאת אלימים, כי זו הקהילה שלהם. זה הבית שלהם.
מבחינתי, עניין הקללות שמכוונות כלפיי בפרטי (בנוסח "ימח שמך", "סרטן", "שייחנקו אשתך ובתך" וכו') – ראיתי שרוב הזמן מדובר באנשים פגועים וכועסים שמנסים לבטא עצבים בטקסט כתוב. אני לפעמים עונה פשוט: "מה קרה, אחי? על מה הכעס?" ותוך חצי שעה הם כותבים "סליחה, התעצבנתי סתם, יום טוב". ככה 99% מהזעם הזה נגמר, ואני גם אומר להם: "תחזור לקבוצה בבקשה, הכול בסדר".
כמובן שאם מישהו מקלל בקבוצה ושאר חברי הקבוצה רואים – אני מוחק פוסט, אולי מוציא אותו זמנית, אבל הרעיון הוא לא להעניש אלא לחנך דרך הגבולות. יש אנשים שאומרים לי "אתה מחנך". אני טוען שלא, כי אני לא אומר לאף אחד מה לחשוב; אני רק מציב כללי התנהגות בקבוצה: פה אין מקום לגזענות, פה אין מקום לקללות. מחוץ לקבוצה תעשה מה שבא לך.
לדוגמה, היה פוסט אנונימי של מישהי שהייתה ב"להבה" ויצאה משם. היא כתבה את סיפור חייה. פרסמתי את זה בעילום שם, מה שכמובן עורר מחלוקת, כי זה נכנס לתחום "פוליטי" וגזענות ואנטי-גזענות. אנשים חשבו שאני "תופס צד", אמרו: "זה לא הוגן, יש פה גם אנשים שתומכים בלהבה, גם הם חלק מהקהילה". אז מחקתי בסוף, כי הבנתי שאני צריך לשמור על מרחב שמכיל את כולם, גם אם אני אישית נגד גזענות. זה בדיוק הדואליות של "דיקטטורה של פלורליזם": יש לי סמכות דיקטטורית, אבל אני נאמן לפלורליזם ושואף להכיל את כולם כל עוד הם אינם פוגעים באחרים.
היום אני רואה תוצאות מדהימות. אם נשאל "לאן ירושלים הולכת?" – לא יודע לגבי הפוליטיקה, אבל מהזווית שלי אני רואה יותר ויותר אנשים שמתחברים, שמבינים את השוני, שרואים קיצונים כקיצונים ולא משליכים את התנהגותם על כולם. למשל, הנושא של "החרדים". אני טוען שאסור להגיד "החרדים" כגוש אחד, כי זה סטריאוטיפ. אין דבר כזה "החרדים". יש פלגים, קבוצות, זרמים. בזכות השיח המתמשך בקבוצה, אני רואה יותר ויותר אנשים אומרים: "אה, לא כולם ככה", "לא הכול אותו דבר". זה תהליך של שינוי תודעתי.
דיברתם על מפגשים אמיתיים – כן, יש גם כאלה. אבל בעיניי גם עצם זה שנוצר שיח מקוון נקי ולא אלים, ושאנשים מזהים שיש להם קהילה, זה עצום. זה לא "סתם" יד2 או מודעה. מישהי צריכה עזרה – כולם נרתמים, מישהו צריך דחוף כסף או אוכל – עוזרים לו. שמענו גם על מקרים של הצלת חיים, מניעת התאבדות. מישהו רשם "אני מיואש מהחיים", ותוך דקות התקשרו אליו. זה מדהים.
שואלים אם אני מרגיש "אחד גדול"? אולי יש לי כוח, אבל אני משתדל להשתמש בו לטובה. יש עירייה, ויש לה אגפים של תברואה, רווחה, התנדבות. לפעמים אני משתף פעולה, אבל אני לא "מרגיש" שאני מחליף את העירייה. לפעמים כן פונים אליי: "זאביק, תעזור לי" או "תגיד לכולם בקבוצה". אני לא תמיד יכול לעזור, אבל המקום שלי הוא ליצור ולשמור על הקהילה.
האם אני רואה בעצמי אדם מחנך? חלק חושבים שכן, אבל אני רואה את זה בעיקר כמתן אפשרות לאנשים לחיות ביחד, כמו בכביש עם חוקי תנועה. אי אפשר אחרת. והטוב הזה גורם לי לרצות להתמיד בו. אני רואה תוצאות מדהימות בירושלים, שהיא לא עיר קלה, ותהליכים שמבחינתי הם "תיקון עולם".
– יש מפגשים? יש מסיבות?
כן. פה ושם יש אירועים שיוזמים בקבוצה, יש אנשים שמחליטים להיפגש, לפעמים יש מסיבת "נחלאות" משותפת, או ערב של "ירושלמים וירושלמיות". אבל בגדול, אני לא יוזם את זה הרבה, אני יותר מאפשר לאחרים ליזום דרך הקבוצה.
– מה הלאה? פוליטיקה?
חשבתי קצת על ריצה לפוליטיקה המקומית, אבל אני לא בטוח שאפשר להמשיך לנהל קבוצה כזו תוך כדי היותי איש פוליטי. צריך לשמור על איזון וקהילה לכל, אז בינתיים ירדתי מזה.
– תודה רבה.
תודה רבה.
________________






ראיון 
מראיינת:
 כן, היו לי הרבה רעיונות מעניינים – גם תקשורתיים וגם מחקריים בשנים האחרונות. זה תמיד מעניין, כי באופן כללי תחום הקהילות ברשת הוא תחום שכמעט לא נחקר לעומק. אין ממש מחקר רציני ורחב בנושא.
נכון, יש מחקרים על ניהול קהילות בצורה מאוד "קלאסית" – במרחבים פיזיים, וכמובן גם מחקר על קהילות וירטואליות. יש גוף מחקר מסוים, אבל הנושא שמעניין אותנו במיוחד הוא האינטראקציה שלך כמנהל קהילה עם המשתמשים והחברים בקהילה, וגם היחס שלך לפייסבוק. במובן הזה אשאל אותך כמה שאלות מנחות, ואשמח אם תענה לי. כמובן, אם אתה מרגיש שיש משהו משמעותי וחשוב, תציין זאת ונעמיק בו.
זאביק:
 הבנתי. תגידי לי מראש אם את מעדיפה שאיצמד לשאלות או שאוסיף מעבר.
מראיינת:
 כרגע אצמד לשאלות, אבל אם תרגיש שיש משהו חשוב, בשמחה תעלה את זה. תרגיש בנוח לעצור אותי או להרחיב אם אתה חושב שזה נחוץ.
זאביק:
 סבבה, אין בעיה.
________________


איך הכל התחיל
מראיינת:
 אז קודם כול אשמח לשמוע עליך ועל ההתפתחות שלך כמנהל קהילות. אני מבינה שאתה מנהל כמה קהילות?
זאביק:
 נכון. התחלתי לפני תשע שנים בשכונה שבה גרתי, נחלאות בירושלים – שכונה מאוד קהילתית בפני עצמה. פתחתי שם קבוצת פייסבוק, והיא הפכה בהדרגה ליותר ויותר קהילתית. התחילו להתרחש המון תהליכים מעניינים.
באותן שנים למדתי פסיכודרמה, הנחיית קבוצות ופסיכולוגיה באוניברסיטה הפתוחה, וזה מאוד פגש אותי בניהול הקבוצה. ראיתי איך הדברים שאני לומד על תהליכים קבוצתיים חלים גם בפייסבוק, ועשיתי לזה "טרנספורמציות" משלי.
אחרי שלוש-ארבע שנים, כשהקבוצה הזו (שנקראת עד היום "נחלאות – הקבוצה הרשמית") כבר הפכה לקבוצת קסם, פלא, מאוד משפחתית, תומכת, ייעוצית וגם מורכבת – פתחתי עוד קבוצות בירושלים. רציתי לשכפל את הרעיון ופתחתי קבוצות לכל השכונות, וגם כל מיני קבוצות תחומיות ומקצועיות. אחר כך פתחתי קבוצה אחת גדולה לכל תושבי ירושלים, שנקראת "ירושלמים וירושלמיות", בלי להבין באמת למה אני נכנס. בדיעבד, אם הייתי יודע כמה זה מורכב, אולי לא הייתי עושה את זה. אבל כמובן שאני שמח מאוד שעשיתי.
מראיינת:
 מעניין. ספר קצת על המורכבות. למה אתה אומר "אולי לא הייתי עושה את זה"?
זאביק:
 כי ירושלים מאוד מגוונת וכוללת מגזרים שונים, הרבה גזענות וסטריאוטיפים, פילוגים. להחזיק את כל זה בקהילה אחת, בלי להביא את המלחמות לתוכה, אלא דווקא לאפשר חיבורים – זה אתגר יומיומי.
מראיינת:
 אז הקהילה העיקרית שאתה הכי מעורב בה היום היא "ירושלמים וירושלמיות"?
זאביק:
 כן, בדיוק. בשלוש-ארבע השנים הראשונות עוד הייתי מאוד בתוך נחלאות, אבל מאז שפתחתי את "ירושלמים וירושלמיות" זה הפך למוקד העיקרי שלי.
________________


השקעה של זמן ומשאבים
מראיינת:
 כשאתה אומר שאתה משקיע הרבה, על מה מדובר בפועל? כמה זמן זה לוקח?
זאביק:
 היו תקופות שבהן כל שעות הערות שלי הלכו על הקבוצה. ברצינות, יכולתי לשבת מולה שתים-עשרה שעות ביום, עם קפה וסנדוויץ', חודשים ארוכים. עם הזמן למדתי לנהל את זה יותר טוב ויותר יעיל, וגם הקבוצה עצמה "חינכה" את עצמה והפכה לקהילה שיש לה תרבות, גבולות ושפה, כך שהיא שומרת על עצמה הרבה יותר ומייצרת את עצמה.
מראיינת:
 איך למעשה התבססו הגבולות הללו בקבוצה?
זאביק:
 יש סוג של "שפה" שמתהווה עם הזמן. כשאת ברומא, תתנהגי כמו רומאית – יש כללים שאנשים לומדים מהר: מה מותר ומה אסור, מה אני לא מרשה, וגם מה כן. כמובן שיש כל הזמן התנגדויות ולא כולם חושבים כמוני, אבל השפה מוכרת וברורה.
מראיינת:
 מהם הכללים של "עשה" ו"אל תעשה" מבחינתך?
זאביק:
 יש כללים טכניים, כמו פרסומים מסוגים מסוימים, או כללי פוליטיקה. פוליטיקה עירונית חשובה, אבל ארצית פחות – וכשמדברים על פוליטיקה עירונית, אני מקפיד שהדיון יהיה בשפה שמייצרת שיח, לא בהשתלחויות.
בהיבט החברתי, החשוב ביותר הוא שפה מכבדת ועניינית, בלי אלימות מילולית, זלזול, לעג, קללות וכולי. בנוסף, יש אצלי איסור מוחלט על ביטויים סטריאוטיפיים וגזעניים – למשל, אסור לכתוב "ערבים", "חרדים", "ימנים", "שמאלנים" או "מתנחלים". אלה מילים פסולות אצלי. גם "חילונים" לא מעודד, אבל זה פחות נוכח. אלו חוקים די נוקשים, ואנשים לא תמיד אוהבים את זה.
________________


תגובות לכללים
מראיינת:
 איך אנשים מגיבים לכלל הזה, למשל לגבי השימוש במילים "חרדים" או "ערבים"?
זאביק:
 יש כאלה שדווקא אוהבים את זה מאוד, בעיקר אלה שהם מושאי הסטריאוטיפ – לדוגמה, הרבה חרדים מבינים למה זה חשוב, כי כשהחילוני אומר "חרדים" באופן מכליל, זה בא עם מטען. מאידך, חילונים מסוימים אומרים, "הם עצמם קוראים לעצמם 'חרדים', אז למה לא להשתמש במילה?"
יש גם טענות שזה לא באמת נלחם בסטריאוטיפים אלא משתיק אותם, כמו 1984, שמשתיקים את השיח ולא מתמודדים. אני לא מסכים, אבל אני מבין את הטענה.
מראיינת:
 וכשחבר קהילה בכל זאת עובר על הכלל, איך אתה מגיב? יש לך מדיניות ענישה?
זאביק:
 הענישה העיקרית היא מחיקת הפוסט או התגובה, בצירוף הערה שלי: "אין מקום לשפה כזו, צריך לשמור על שפה מכבדת". אם זה משהו אישי כלפיי – אנשים מקללים, מאיימים, או שולחים הודעה פרטית – אני לא חוסם אותם אוטומטית. אם מישהו פוגע באופן בוטה בחברים אחרים בקהילה, אשתיק אותו ליום או לשבוע. חסימה היא באמת נדירה, ורק במקרים של אנשים שחוזרים שוב ושוב על אותה התנהגות.
מראיינת:
 קורה שמשתמש חוסם אותך? מה המשמעות של זה?
זאביק:
 יש מקרים נדירים כאלה. העיקרון הוא שמי שחוסם אותי לא יכול לפרסם בקבוצה פוסטים, כי אני חייב לראות מה הוא כותב כדי להגיב. זה תקף אגב גם לשאר המנהלים.
________________


עבודה עם מנהלים נוספים
מראיינת:
 איך אתה עובד עם שאר המנהלים בקבוצות שלך?
זאביק:
 תלוי בקבוצה. יש קבוצות שבהן הפעילות לא מאוד אינטנסיבית נפשית, אז המנהלים עובדים שם לפי ההנחיות ויש פחות עניינים מורכבים. בקבוצה הסוערת יותר, "ירושלמים וירושלמיות", הייתי לבד במשך תקופה ארוכה, עד שלפני כשנה וחצי הכנסתי שבעה-שמונה מגשרים. זה הוריד ממני הרבה עומס.
עדיין עולות שאלות מורכבות, למשל מה נחשב שיימינג, מה נחשב גזענות ומה לא. אני מאוד רגיש לסטריאוטיפים, ואחרים אולי פחות שמים לב. זה יוצר לעיתים ויכוחים, אבל בגדול עכשיו זה די רגוע.
יש גם מורכבות: זו קהילה שאני בניתי ושאת הכללים שלה אני קובע. אנשים נכנסים לצוות הניהול בידיעה שיש אידיאולוגיה מסוימת שמנחה אותי.
מראיינת:
 איך בחרת את המגשרים?
זאביק:
 העליתי פוסט בקבוצה לפני כשנה וחצי, שאלתי מי מעוניין, ואז הסברתי את העקרונות שלי. מי שאמר "סבבה" – הצטרף. מאז עברנו כבר דרך ארוכה יחד.
________________


יצירת קשר עם פייסבוק
מראיינת:
 יצא לך או לאחד המגשרים לפנות לפייסבוק, למשל לשירות לקוחות שלהם או למישהו שאתה מכיר בחברה, כדי לדווח על משתמשים או לקבל עזרה?
זאביק:
 לא שהם פנו. אני פניתי פעם-פעמיים דרך טופס תמיכה כשנחסם לי החשבון בגלל באג. לא הצלחתי להיכנס חודש שלם, אז ביקשתי עזרה.
מראיינת:
 איך ידעת שזו תקלה ולא ענישה?
זאביק:
 כי ניסיתי להיכנס וזה נתקע בתהליך ההתחברות. אני מכיר די טוב את פייסבוק ברמה הטכנית. בארבע השנים האחרונות פיתחתי בעזרת מתכנתים מחו"ל מערכת אוטומציות מורכבת לקבוצות שלי: אישור פוסטים לפי תנאים, מחיקה, תגובה אוטומטית ועוד המון פונקציות.
מראיינת:
 למה פיתחת את זה?
זאביק:
 כי אני לא מסוגל לעשות עבודת ניהול סיזיפית ידנית בהיקפים כאלה. יש לי מעל 80 קבוצות, ורציתי שהדברים יתנהלו חלק – למשל העברת פוסטים, מחיקה אוטומטית, התראות וכדומה.
מראיינת:
 חוץ מענייני תקלות טכניות, יש נושאים שהיית רוצה לדבר עליהם עם פייסבוק?
זאביק:
 הייתי שמח אם פייסבוק ישראל היו מרימים תוכנית להכשרת מנהלי קהילות: שיעזרו לנו ללמוד איך להתמודד עם אלימות ברשת, איך לקדם שיח מכבד, איך לא להיות "דיקטטורים". הרבה מנהלי קהילות הם דורסניים ופוגעניים, אבל אני לא מאשים אותם – זה פשוט קשה. זה דורש כלים.
אני חושב שאנשים לא לגמרי מבינים את העוצמה והכוח שיש לקבוצות ולמנהלי קהילות בפייסבוק. מנהלי קהילות יכולים לקבוע אילו נושאים נשמעים ואילו לא, מי משתתף ומי לא. זה כוח עצום.
________________


מי הבעלים של הקהילה?
מראיינת:
 הזכרת עניין של "דיקטטור". בכל זאת, אתה פועל בתוך פלטפורמה ששייכת לפייסבוק. למי אתה מרגיש שהקהילה שייכת – לך או לפייסבוק?
זאביק:
 זאת שאלה שעולה המון. פעם מישהו כתב פוסט בקבוצת נחלאות, ומישהו אחר הגיב, "הקבוצה לא שייכת לזאביק, היא שייכת לחברים בה". מישהו אחר ענה לו שזה כן שייך לי. אני לא מתערב.
מה אני חושב? אני יודע שכל קהילה בסוף מושפעת מאוד ממנהל הקבוצה. הוא קובע את הכללים בפועל, ולקהילה יש צביון מסוים שמאוד תלוי בו. מצד שני, אם אני פחות מעורב, אז פחות מרגישים אותי.
לגבי פייסבוק: ברור שזו הפלטפורמה שלהם, ואם יום אחד הם יסגרו את הקבוצה, אין לי מה לעשות. יש לי חששות כאלה לפעמים, אבל זה כבר קרה בעבר שיש קבוצות שנסגרו בלי התראה.
מראיינת:
 יצא לך להיתקל במצב כזה? או לחשוש מזה ברצינות?
זאביק:
 לגמרי חששתי. במיוחד כשהתחלתי לפני שנתיים-שלוש לעשות "מוניטיזציה" (הכנסת כסף דרך הקבוצות) – היו שמועות שפייסבוק חוסמים קבוצות כאלה, וזה הבהיל אותי. אבל למדתי וחקרתי את זה, ומסתבר שאין בעיה. אפילו עובדי פייסבוק מסבירים היום שמותר למנהלי קהילות להרוויח מהקבוצות.
מראיינת:
 אז הסוגיה הזו כבר לא אפורה מבחינתך?
זאביק:
 כן, לגמרי. לפני שנתיים עוד היו ויכוחים על זה בקבוצות של מנהלי קהילות, היום כבר ברור שרובם מבינים שזה לגיטימי.
________________


אחריות משפטית
מראיינת:
 הזכרת "מוניטיזציה". יש מנהלי קהילות שחוששים גם מהיבטים משפטיים אחרים. הם מתייעצים עם עורכי דין לגבי אחריותם לתכנים בקבוצה, או לגבי נושאים מסוכנים כמו מסירה של תרופות וכדומה. קרה לך שהתמודדת עם שאלות משפטיות?
זאביק:
 העלו שאלות כאלה, למשל כשהיה מקרה שמישהו רצה למסור תרופות נשארות. אבל לא ממש הלכתי לעורך דין לשם כך.
מראיינת:
 אתה מרגיש בכל זאת אחריות כלפי מה שקורה בקבוצה?
זאביק:
 לגמרי. אני מעורב גם בסכסוכים ובתלונות הדדיות – בין שכנים, בין בעלי עסקים ללקוחות, בין שותפים לדירה. אני מנסה לגשר ולעזור. הרבה פעמים אני היחיד שיכול להתערב ולהשפיע, כי יש לי מעמד בקבוצה ואנשים מוכנים להקשיב לי.
מראיינת:
 זה נובע מתחושת אחריות?
זאביק:
 כן. אם אני לא אעשה את זה, אז מי כן? בתור מנהל, לפעמים אני האדם היחיד שמסוגל להוריד את הלהבות. אם מישהו התלונן על חנות, אני יכול לפנות לבעל החנות, והוא לרוב לא יגיד לי "זה לא עניינך", אלא יסביר מה קרה ונוכל אולי לפתור את זה.
אחת השאיפות שלי היא להקים בירושלים צוות גישור ברשת – גישור מהיר לשכנים, לבעלי עסקים ולקוחות, לבעלי מקצוע וכדומה. אנשים לא תמיד יגיעו לגישור רשמי, אבל המחלוקות ממשיכות לתסוס סתם. חבל, כי אפשר לפתור אותן. אבל כרגע אין לי מספיק זמן ומשאבים.
________________


מראיינת:
 נראה לי שזה מאוד חשוב ומשמעותי. תודה רבה שדיברת איתי, מאוד עזרת לי להבין לעומק את מורכבות ניהול הקהילה.
זאביק:
 בשמחה. אם יש עוד משהו שאוכל לעזור בו – תגידי.


__________________________________________


ראיון נוסף


מראיינת:
 בוא נתחיל מההתחלה. בוא תספר קצת על עצמך, בבקשה.
זאביק אבינר:
 וואו, תכווני אותי לאיזה תחום להתחיל... נולדתי בקיבוץ בצפון, ואחר כך עברתי למושב שיתופי (שהוא סוג של קיבוץ), ומשם ליישוב קהילתי. לפני כ-20 שנה עברתי לירושלים, אבל בנפשי נשארתי קהילתי וקיבוצניק. זו גם הסיבה שפתחתי קבוצה קהילתית־שכונתית בשכונה שלי בירושלים. היה לי נורא מוזר שאני לא מכיר את השכנים שלי – הרי בקיבוץ מכירים ויוצרים קשר, אומרים שלום, ופתאום בעיר אתה לא באמת מכיר את מי שגר איתך באותו בניין. יכולים לגור עשר קומות מעליך או מתחתיך, שנים, ושלום במקרה הטוב. זה לא מתאים לי, אז החלטתי לפתוח קבוצה ולהכיר את השכנים. באותה תקופה קבוצות פייסבוק היו עדיין דבר חדש, אז פתחתי קבוצה שכונתית, ומשם זה היסטוריה... אבל הסיפור עוד ארוך.
מראיינת:
 באמת, הרבה מנהלי קהילות מספרים שהם התחילו כי היה איזשהו צורך או כאב שניסו לפתור. תספר לי איך הגעת דווקא לעולם האוטומציות?
זאביק אבינר:
 קודם כול, חשוב להדגיש: האוטומציות הן חלק מאוד משמעותי בחיים שלי, אבל הן לא "הדבר" עצמו. הכול התחיל מעולם הקהילות – אני מנהל קהילות ומתעסק בזה כבר שנים. אבל אחרי שאמרתי את זה, אדבר על האוטומציות.
אחרי שהייתה לי קבוצה שכונתית אחת (נחלאות, השכונה שבה אני גר עד היום), ראיתי איך הקבוצה יוצרת זהות חדשה לשכונה: כולם מכירים את הקבוצה, כל מי שחדש בשכונה נכנס מיד, רואה מה קורה, מגיב, מבקש עזרה – וכך נוצר מרכז קהילתי־שכונתי דיגיטלי. כל מה שקורה במרחב הפיזי מגיע לקבוצה, ולהפך. כמובן שיש המון אתגרים, אולי נדבר עליהם בהמשך, אבל אחרי שראיתי את הכוח של קבוצה אחת, החלטתי לפתוח קבוצות פייסבוק שכונתיות לכל ירושלים, וגם קבוצה עירונית אחת לכל התושבים.
מראיינת:
 מתי זה קרה בעצם? מתי פתחת את הקהילה הראשונה?
זאביק אבינר:
 הקהילה הראשונה השכונתית הייתה לפני כמעט עשר שנים. אחרי כארבע שנים של ניהול הקבוצה הראשונה, פתחתי בהדרגה את שאר הקבוצות.
מראיינת:
 אני ירושלמית לשעבר, אז מעניין אותי לדעת מתי זה התחיל...
אז בעצם, כשהתחלת לנהל את כל הקבוצות האלה, הבנת שיש המון עבודה סיזיפית שצריך לייעל, נכון?
זאביק אבינר:
 כן. ניהול של המון קבוצות פייסבוק הוא עבודה סיזיפית וכמעט אינסופית, בטח לפני כשלוש־ארבע שנים. פייסבוק עצמה לא נתנה המון כלים למנהלי קהילות. למעשה, פייסבוק התחילה כרשת חברתית לפרופילים אישיים, ואחר כך הוסיפה עמודים עסקיים. רק בשלוש השנים האחרונות בערך הם הבינו שיש להם ביד דבר יקר ערך – קהילות – והתחילו למתג את עצמם כרשת של קהילות. הם גם החלו להשקיע בכלים טכנולוגיים למנהלי קהילות (למשל, היום אפשר למחוק בלחיצה אחת את כל הפוסטים של מישהו שספאם את הקבוצה, פעם לא היה דבר כזה).
הסיפור התחיל מזה שרציתי לבנות אתר שכונתי שירכז מידע. התחלתי לברר על בניית אתרים וקיבלתי הצעות מחיר שהתחילו ב־5,000 שקל והגיעו עד 30,000. לא הבנתי כלום – מה חשוב, מה ההבדלים, מה המחיר הסביר... הרגשתי שאני כמו במוסך, כשאתה לא יודע מה המקצוען באמת מציע לך.
ואז, אחרי כמה חודשים של תסכול, חבר הראה לי אתר פרילנסרים בינלאומי שנקרא Upwork. גיליתי שם שאפשר לבקש הצעות מחיר מאנשים בכל העולם. ראיתי אנשים שמוכנים לפתח אפליקציה בכמה מאות דולרים, כשהייתי בטוח שאפליקציות עולות עשרות אלפי דולרים. הבנתי שיש עוד עולמות, כלכלות אחרות, מתכנתים מאוקראינה, וייטנאם וכו', עם פערי מחירים מטורפים.
בשלב הזה כבר הנחתי את רעיון האתר השכונתי בצד, והחלטתי "לשחק": רציתי לייצר תוכנה קטנה שתעזור לי בניהול הקהילות. כתבתי ב־Upwork שאני רוצה תוכנה שתסייע לי, ושמתי בצד לזה 200 דולר (סתם מספר, כי לא היה לי מושג). מישהו פנה אליי, הסכמתי, ותוך שלושה שבועות הייתה לי תוכנה ששימשה אותי באופן חיוני במשך לפחות שנתיים.
מראיינת:
 מה בדיוק עשתה התוכנה?
זאביק אבינר:
 תני לי דוגמה. היום, כשאת מוחקת פוסט או תגובה של מישהו, אפשר לשלוח לו התראה עם הסיבה למחיקה. פעם זה לא היה קיים. אם היית מוחקת פוסט, האדם פשוט לא היה יודע למה. זה יצר המון בלגן ואי־הבנות. אז בניתי תוכנה שכאשר אני מוחק למישהו פוסט, אני לוחץ על כפתור בתוכנה, והיא מוחקת את הפוסט, מתייגת את כותב הפוסט תחת פוסט הנעוץ של הקבוצה וכותבת לו: "הפוסט שלך נמחק כי עברת על כלל X". היא עשתה עוד כמה פעולות קטנות. זה היה כלי קריטי שחסך לי המון זמן ועצבים.
משם רציתי לפתח עוד כלים, עשיתי חיפושים בגוגל, אבל לא מצאתי פתרונות מוכנים. אז המשכתי לפתח בעצמי, בעזרת מתכנתים מחו"ל. וככה נולדו עוד ועוד כלים.
מראיינת:
 רק כדי להבהיר, אתה לא מתכנת בעצמך?
זאביק אבינר:
 נכון, אני לא מתכנת. אני לא יודע לכתוב שורת קוד ולא מבין בזה כלום. אבל כן למדתי עם הזמן להכיר היטב את מטא (Meta) – את פייסבוק והמערכות שלה. בגלל שעבדתי עם כל כך הרבה מתכנתים (אולי 200 סך הכול, מכל מיני מקומות בעולם), התחלתי להבין איך דברים בנויים מבחינה טכנית, אילו פתרונות אפשריים ומה הגיוני לבקש. זה קצת כמו אחד שמבין מה עדיף – בית מעץ, מבטון או ממתכת – אבל לא יודע לבנות בעצמו.
מראיינת:
 אז היתרון שלך הוא בזיהוי הבעיה והבאת האנשים הנכונים שיהפכו את זה לפתרון. זה לא פשוט, במיוחד כשאתה לא מתכנת בעצמך – קשה לדעת אם מישהו באמת איכותי, עד שמנסים אותו בפועל.
זאביק אבינר:
 בדיוק, זה תהליך לא פשוט. לפעמים אתה מבין שהמתכנת לא טוב רק תוך כדי עבודה, או שהוא נעלם פתאום. צריך סבלנות וכושר התנהלות.
מראיינת:
 בוא נדבר על כמה דוגמאות לכלים יעילים שיכולים לחסוך המון זמן. לדוגמה: איך שולחים הודעות אישיות לאלפי פרופילים בפייסבוק, כך שזה עדיין ירגיש אישי, אבל לא נעשה אחד־אחד?
זאביק אבינר:
 כן, יש לי תוסף שעושה בדיוק את זה. רוב הכלים שפיתחתי הם תוספי כרום (Chrome) שקל מאוד להתקין בלחיצה אחת, והם די ידידותיים למשתמש. שוב, כולם פותחו כי אני עצמתי שונא עבודה סיזיפית לא יעילה. אנחנו במאה ה־21, הגענו לירח, אבל בפייסבוק אין הרבה אפשרויות מובנות לייעול, בעיקר בקבוצות (להבדיל מעמודים עסקיים, שם יש API). בקבוצות אין API כמעט בכלל, אז נאלצים לחקות פעילות אנושית.
בכל מקרה, התוסף מאפשר לך לסרוק רשימה של פרופילים – למשל, כל חברי קבוצה מסוימת או כל החברים שלך – ולהעביר אותם לגיליון גוגל שיטס (או אקסל). אחר כך את לוחצת "שלח" והתוכנה שולחת הודעות בפרקי זמן קצובים ואחראיים (כדי לא להיחסם) וכך אפשר לשלוח הודעה פרטית אחת־אחת באופן אוטומטי. כמובן שאי אפשר לשלוח לאלפים ביום אחד, זה נשלח בהדרגה, אבל תוך חודש אפשר להגיע לאלפים.
מראיינת:
 ראיתי שבאתר שלך אתה גם מסביר טיפים כמו איך לעבור מחשבון פייסבוק אחד לאחר באופן מהיר, או איך לעבור מכרום לכרום. בהתחלה, כשלא ידעתי את זה, בזבזתי שעות יקרות...
זאביק אבינר:
 נכון. אני מאוד אוהב לייעל כל דבר שעושים. אני חושב כל הזמן איך אפשר לעשות משהו ביותר יעילות, פשטות וסדר. באתר שלי כתבתי הרבה טיפים טכנולוגיים למנהלי קהילות, יש לי עוד הרבה רעיונות בראש שטרם העליתי, אבל זה בתהליך.
מראיינת:
 זה לא מיועד רק למנהלי קהילות, נכון? בעצם כל מי שמשתמש בפייסבוק יכול להפיק תועלת מהכלים האלה.
זאביק אבינר:
 נכון לגמרי. אולי באמת אעשה אתר עם טיפים טכניים כלליים לכל המשתמשים, לא רק למנהלי קהילות. זה רעיון. צריך רק לשבת ולהוציא את זה לפועל...
מראיינת:
 יש גם אפשרות לשמור את תשובות המצטרפים החדשים לקהילה ולהשתמש בזה אחר כך, כדי להבין מי הם ומה הם צריכים?
זאביק אבינר:
 כן. זו אחת התוכנות הראשונות שהוצאתי החוצה, והיא היום בשימוש של הרבה מנויים. כשאת מנהלת קבוצה, לפעמים את לא מתחילה משלב אפס, אבל מהר מאוד מצטרפים עשרות, מאות או אלפי אנשים, ואת אומרת לעצמך, "איך לא שמרתי את התשובות שלהם עד עכשיו?!" כי אחר כך אי אפשר לחזור אחורה.
שמירת המידע הזה חשובה מסיבות רבות: אפשר למשל לבקש מהמצטרפים טלפון ואימייל. מנהלים רבים חוששים שזו חדירה לפרטיות, אבל בפועל אחוזים גבוהים מאוד מהאנשים דווקא מוכנים לתת את הטלפון שלהם – הם מבינים שזה לצורכי ניהול הקהילה ולא לפרסום חיצוני. מעבר לזה, אפשר לשאול שאלות שקשורות לצרכים שלהם, ולקבל מושג רחב יותר על הקהילה ועל הציפיות של חבריה.
וזה חשוב במיוחד כי הקושי הכי גדול בקבוצות פייסבוק הוא החשיפה. להבדיל מרשימת תפוצה, שבה אפשר לשלוח מייל לכולם, בקבוצת פייסבוק את מעלה פוסט, ורק חלק קטן רואים אותו בפועל, אלא אם זה פוסט שהופך ויראלי בטירוף – וגם אז לא מגיעים תמיד לכולם. אז לשמור טלפונים או מיילים מאפשר בסופו של דבר ליצור קשר ישיר כשרוצים להעביר מסר חשוב.
מראיינת:
 היום יש איזושהי אוטומציה שתוכל לחזור אחורה ולשמור מידע על מי שכבר הצטרף?
זאביק אבינר:
 פייסבוק הוסיפו פונקציונליות מסוימת לאחרונה שמאפשרת לראות את התשובות ששיתף כל מצטרף, אבל זה אחד־אחד, ידני. אם יהיה ביקוש, אולי אייצר כלי משלים שיאפשר לנהל גם את המידע ההיסטורי. בסוף הכול עניין של ביקוש – או שאני צריך את זה בעצמי, או שמישהו אחר פונה אליי ומראה שיש צורך.
מראיינת:
 יופי. בוא נספר קצת על קהילות שהשפיעו עליך במהלך הדרך, או קהילה מיוחדת שהובלת ושינתה אותך.
זאביק אבינר:
 הקהילה הראשונה שלי, נחלאות, הייתה לפני שידעתי בכלל מה זה "קהילה" או "ניהול קהילה". רציתי פשוט להכיר את השכנים. זה היה רגע מכונן. בערך במקביל התחלתי לימודי פסיכודרמה והנחיית קבוצות לשלוש שנים, והלימודים האלו ליוו אותי בניהול הקהילה. דרך הכלים שלמדתי, הבנתי אילו תהליכים קבוצתיים מתרחשים, אילו כוחות פועלים, מה עושים עם התנגדויות, מה זה תתי־קבוצות, ואיך להתמודד עם התנגדות לסמכות.
פתאום ראיתי שאני בעצם סוג של "מנחה קבוצה" ענקית, ושאני צריך לאפשר מקום לכולם ולייצר מרחב בטוח, בלי אלימות מילולית ושאר דברים שמפרקים את הקבוצה. בעצם ניהלתי את הקהילה דרך המשקפיים האלו. זה פתח לי עולמות של מעורבות חברתית ועירונית, ושינה אותי לגמרי.
יש המון אתגרים. כמנהל קהילה, יש לך אחריות עצומה. לפעמים אנשים עושים שיימינג בפוסטים, מעלים תמונות של מי שלטענתם גנב או הטריד, ואתה צריך להחליט אם לאשר את זה או לא. יש המון שאלות מוסריות מסובכות: אולי הבנאדם לא באמת גנב? אולי הוא רעב? אולי זה משהו קטן שלא מצדיק שיימינג? זה מאוד מורכב, ואי־אפשר לכתוב חוקים קשיחים לכל תרחיש.
מראיינת:
 איך אתה מתמודד עם הקונפליקטים האלה?
זאביק אבינר:
 אפשר לכתוב חוקים כלליים, אבל הם לא תמיד מספיקים. בסוף זו החלטה אישית שלי (או של הצוות), לפי מה שהקהילה צריכה, לפי עקרונות מנחים של כבוד הדדי. חופש ביטוי הוא ערך חשוב, אבל לפעמים הוא מתנגש עם ערכים אחרים כמו מרחב מוגן או שיתוף פעולה. כמנהל קהילה, אתה צריך להכריע.
יש גם המון תוקפנות ברשתות חברתיות. הרבה פעמים מאשימים את המנהל בצנזורה, משמיצים, מתעצבנים – וצריך ללמוד להכיל את זה. בסופו של דבר, אני רוצה להמשיך ליהנות מניהול הקהילה ולא להימחץ תחת האלימות המילולית. זה תהליך שכל מנהל קהילה לומד עם הזמן, איך לפרש ולהגיב בצורה שלא תהרוס אותו.
מראיינת:
 כן, בדרך כלל... (נשמע שנקטע).
זאביק אבינר:
 תודה.




_________________________________




ראיון עם זאביק אבינר על יד קובי

________________


קובי:
אני פה בעצם ורוצה לראיין אותך. אני עוקב כבר הרבה זמן — אם לא שנה, אז לפחות חצי שנה — אחרי הקבוצה הגדולה שאתה מנהל או קשור אליה. אם אהיה כן, זה היה לי מאוד קשה לעקוב אחרי כל מה שקורה שם מההתחלה, במיוחד בתחילת האירועים. זה היה לא פשוט לראות את כל התגובות והתכנים.
מצד שני, הברירה הייתה או להתנתק לגמרי מכל מה שקורה — ואני לא מדבר רק על הקבוצה, אלא בכלל על כל מה שמתרחש מסביבנו — ולחיות בבועה של "הכול בסדר" במדבר מאושר, או שלא להתנתק. בחרתי לא להתנתק, ובחרתי כך גם כי ראיתי שיש אצלך ניסיון להגדיר גבולות, לייצר סוג של שיח שמאפשר להגיד הכול, אבל עם כללים וגבולות מסוימים. ראיתי בזה סוג של חינוך. לפעמים, כשהכול פרוץ, אפילו מעט גבולות יכולים להיות משמעותיים.
במיוחד ברשתות החברתיות, אפשר לקשר את זה גם למה שקורה במרחב הציבורי, ברחוב, ובירושלים זה הופך ליותר קשה. האנרגיות חזקות בהרבה רמות, גם כי הכול מתרחש פה בעיר עצמה וגם כי הירושלמים... לא יודע, אולי יותר ימנים, יותר גזענים, יותר טעונים?
בוא נתחיל מההתחלה: ספר לי קצת על עצמך — מאיפה אתה מגיע, איך הגעת לירושלים, איך התחלת עם הקבוצה, מה עברת בדרך?
________________


זאביק:
אני לא ירושלמי במקור. נולדתי בצפון, בקיבוץ דפנה. לאחר מכן גרנו בקשת שברמת הגולן. בגיל שבע עברנו לבית אל.
________________


קובי:
אז בעצם התחלת כקיבוצניק ועברת לתנחלות בבית אל. זה שינוי גדול. איך זה קרה?
________________


זאביק:
כן, הייתי לרגע קיבוצניק, אבל בגיל שבע עברנו. בחוויה שלי כילד, לא ראיתי בזה משהו "אידיאולוגי" עמוק, חוץ מהרעיון הכללי של "ליישב את ארץ ישראל". לא הרגשתי מאבק יומיומי מול הפלסטינים, לא היו שיחות משפחתיות מעמיקות על הנושא. יותר מן הסתם כן חשו שיש סביבה ערבית, שעובדת ביישוב, נוסעים יום־יום לירושלים וחזרה... אבל בגיל שבע פשוט עברתי עם ההורים, וזהו.
________________


קובי:
וכמה ילדים הייתם במשפחה?
________________


זאביק:
היינו שישה. מגיל שבע גדלתי בבית אל, ואחר כך, אחרי התיכון, למדתי בישיבה גבוהה כמה שנים.
________________


קובי:
כשאתה אומר "ישיבה גבוהה", זה היה מסלול של דחיית גיוס או של הסדר?
________________


זאביק:
היו שני מסלולים בציונות הדתית: ישיבת הסדר של חמש שנים שמחולקות לצבא ולימודים בישיבה, ויש דחיית שירות שבה כל שנה אתה דוחה את הגיוס. בסוף או שאתה מתחתן וזוכה לפטור, או שאתה מגויס, תלוי בבחירתך. אצלי הייתה תקופה של לימודים בישיבה הגבוהה עד גיל 23 בערך.
________________


קובי:
אז גדלת בסביבה דתית־לאומית לגמרי. מתי התחלת לעבור לתהליך של חילון?
________________


זאביק:
כבר תוך כדי הישיבה הגבוהה התחילו לי שאלות ותהיות, פילוסופיות, אמוניות. הרגשתי שהמסגרת עצמה לא בהכרח מעודדת דיון פתוח ועמוק בכל השאלות האלה. לא היה אירוע אחד דרמטי שגרם לי לעזוב. זה היה תהליך מתמשך של ערעור, של חיפוש. בסופו של דבר יצאתי מהישיבה, אבל המשכתי לשמור שבת וכשרות שנים רבות מתוך הרגל וקשר למסורת.
________________


קובי:
אז היית תקופה די ארוכה "מסורתי"?
________________


זאביק:
כן, אפשר לקרוא לזה כך. שמרתי שבת וכשרות כחלק מהחברה שבה גדלתי, וגם כי אהבתי את השבת כמסגרת. החברים שלי היו דתיים ברובם, רציתי להישאר בסביבה הזאת, אבל לאט לאט, אחרי עוד כמה שנים, זה נגמר לגמרי. הסרתי את הכיפה, הפסקתי לשמור שבת וכשרות, והמשפחה קיבלה את זה די בקלות. לא הייתי הראשון במשפחה שבחר בדרך הזו.
________________


קובי:
מה עשית אחרי שעזבת את המסלול הדתי?
________________


זאביק:
הסתובבתי תקופה, התחלתי ללמוד חינוך במסגרת פתוחה, קשור לדוד ילין. אחר כך הלכתי לאוניברסיטה בגבעת רם ולמדתי כימיה לתואר ראשון ושני. במקביל תמיד היו לי יזמויות עסקיות קטנות.
________________


קובי:
אז אתה מדען־חינוך־יזם, כזה?
________________


זאביק:
בערך. בשלב מסוים הקמתי עסק בסלולר, למשל השכרתי קווים, במיוחד לפליטים אריתריאים בשנים האחרונות. יש פה קהילה די גדולה בירושלים.
________________


קובי:
והיום אתה גר בנחלאות?
________________


זאביק:
כן, גרתי שם הרבה שנים, ובאיזשהו שלב נוצר גם הסיפור של הקבוצה: פתחתי בפייסבוק קבוצה בשם "נחלאות", שהתחילה לפני חמש שנים בערך.
________________


קובי:
ספר על זה. מה גרם לך להקים קבוצה בשכונה מסוימת?
________________


זאביק:
האמת, לא תכננתי המון. סתם פתחתי כי חשבתי שיהיה נחמד שיהיה מקום שבו אנשים מנחלאות יוכלו לדבר, לשאול, לעזור. בהתחלה זה היה צנוע, לא חשבתי על שום "חזון". פתאום התחילו לקרות כל מיני דברים קטנים — אנשים מבקשים עזרה, מוצאים אבדות, חולקים מידע, מציעים טיפים. הרגשתי שנוצרת קהילה של ממש.
________________


קובי:
והיום הקבוצה של נחלאות גדולה, נכון?
________________


זאביק:
כן, יש שם מעל 10,000 חברים. יש אפילו בערך 1,500 אנשים בהמתנה כי אני מתלבט אם לאשר את כולם, כדי לא להפוך את הקבוצה למקום שלא באמת קשור לשכונה.
________________


קובי:
איזה סוג של תוכן אתה מרשה לפרסם שם? שמעתי שאתה לא מרשה פוליטיקה.
________________


זאביק:
נכון. כל מי שנכנס לשם יודע שיש כללים ברורים: אסור פוליטיקה, אסור שיפוטיות, אסור תקיפה מילולית. הרעיון הוא לייצר מרחב נעים ובטוח שבו אפשר לדבר על ענייני השכונה, לשאול, לעזור זה לזה.
________________


קובי:
ואיך אתה מצליח לשלוט בזה? אנשים לא מתפרצים לפוליטיקה מדי פעם?
________________


זאביק:
פה ושם כן. אבל אני מוחק פוסטים שמתחילים להיות אלימים או "מכלילים" כלפי קבוצה שלמה. אני מאפשר לאנשים להביע דעה, אבל ברגע שזה הופך לשיח של שנאה ואלימות, אני מתערב. המטרה שלי היא לשמור על רוח קהילתית.
________________


קובי:
ומשם התרחבת לקבוצות אחרות?
________________


זאביק:
כן, הקמתי קבוצות "בייביסיטר בירושלים", "עוזרות ועוזרי בית בירושלים", ועוד כמה. אחר כך החלטתי להקים קבוצות לכל שכונה בירושלים, אבל זה היה מאתגר להביא אליהן אנשים. ואז פתחתי את "ירושלמים וירושלמיות" כדי ליצור מעין פלטפורמה רחבה לכל העיר, ומשם לנתב לשכונות.
________________


קובי:
אז "ירושלמים וירושלמיות" זו קבוצה עצומה היום, נכון?
________________


זאביק:
כן, היא מאוד גדולה, ודווקא שם הנושא הפוליטי נהיה קשה בהרבה. בהתחלה העתקתי את הכללים מנחלאות ואמרתי "אין פוליטיקה". אבל אנשים אמרו לי, "היי, זו ירושלים, אי אפשר להימנע מפוליטיקה". אז ניסיתי לאפשר דיונים פוליטיים בתנאי שיהיו מכובדים, בלי שפה אלימה. זה דרש ודורש ממני המון עבודה.
________________


קובי:
איך זה מתבטא ביום־יום?
________________


זאביק:
אני יכול לשבת שעות ולמחוק פוסטים אלימים וגזעניים, לחסום מגיבים שמקללים, להגיב לאנשים בפרטי. קיבלתי גם המון קללות בפרטי: "אתה שמאלני מסריח", "ניפגש בסיבוב", "מי אתה שתגיד לנו מה מותר לכתוב", וכולי. זה לא פשוט נפשית.
________________


קובי:
אז למה לא לעזוב את זה ולתת לאנשים להתבטא בחופשיות?
________________


זאביק:
כי המטרה שלי היא ליצור מרחב קהילתי, לא סתם פורום פתוח. זה כמו בית כנסת — יש חוקים, יש נורמות התנהגות. המרחב הזה נועד לשמש קהילה תומכת, לא זירת התגוששות.
________________


קובי:
במיוחד בתקופות של מתיחות, כמו פיגועים או אירועי טרור.
________________


זאביק:
נכון. למשל, בתקופה של תחילת "גל הסכינים" וכו', היו המון הסתה ושטף פוסטים של שנאה וגזענות. כתבתי לאנשים, "אפשר לכאוב, אבל לא באלימות מילולית ולא בהכללות". זה לא קל, לפעמים אתה מרגיש שזה שואב אותך.
________________


קובי:
ספר לי על לילה קשה במיוחד.
________________


זאביק:
היה לילה שנרצח נחמן בכניסה לעיר העתיקה, חבר שגדלתי איתו, והיה עוד רצח בגבעה. המון ירושלמים כאבו, ומצד שני הפכו את זה להשתלחות מחרידה בערבים. נכנסתי לקבוצה, וניסיתי לעבור פוסט פוסט, שירשור שירשור. אנשים כתבו לי, "תן לפרוק, תן להוציא הכול", אבל זה נהיה הסתה של ממש. בסוף מחקתי המון פוסטים, כדי לשמור על המרחב.
________________


קובי:
אז מבחינתך, למה דווקא אתה? איך הגעת להקדיש כל כך הרבה זמן ומאמץ לדבר הזה?
________________


זאביק:
אני יזם מטבעי, ואוהב ליצור קהילה. ראיתי מה קרה בנחלאות, כמה זה חשוב ויפה. חשבתי שאני יכול להקים דבר דומה בשכונות אחרות. במקביל, ברור שיש פה גם פוטנציאל עסקי מסוים בעתיד — אבל לא היה לי מודל מוכן. פשוט ידעתי שבתור מי שמנהל קבוצה ירושלמית גדולה, אני מקבל כוח פרסומי וקהילתי, ואולי יום אחד גם רווח.
________________


קובי:
אז זה לא רק התנדבות, יש גם מחשבה שאולי זה ישתלם כלכלית?
________________


זאביק:
כן, רציתי שזה לא יישאר רק התנדבות בלתי נגמרת. אבל נכון לעכשיו זה בעיקר המון השקעה וזמן.
________________


קובי:
איך אתה רואה את נושא הגזענות, הכללות, במיוחד בעיר מורכבת כמו ירושלים?
________________


זאביק:
אני תמיד אומר שאצלנו זה מתחיל ב"הכללות". לשים את כל החרדים, כל הערבים, כל השמאלנים או כל הימנים בסל אחד. מבחינתי, גזענות היא מקרה פרטי של הכללה. כי בפועל אין "קבוצת חרדים" הומוגנית, אין "הערבים הם כאלה", אין "השמאלנים הם ככה" — זה סטריאוטיפים. המציאות הרבה יותר מורכבת.
ברגע שמישהו כותב "כל החרדים מלכלכים בגן סאקר", או "כל הערבים מחבלים", אני מוחק. זה לא דיון, זו הטחת עלבון כלפי קבוצה שלמה, בלי שום בסיס מציאותי.
________________


קובי:
ויש לך ערבים או פלסטינים בקבוצה?
________________


זאביק:
יש כמה, לא המון. זה עדיין מפחיד אותם, בצדק. אבל יש כמה פעילות כמו סמח, או אנשים שכותבים בערבית. אני מנסה לעודד אותם.
________________


קובי:
הם לא נרתעים מהטוקבקים?
________________


זאביק:
לפעמים כן. אבל דווקא כשהם מתבטאים יש תגובות חיוביות מחלקים מהקהילה. אנשים מבינים שיש פה בני אדם, לא רק תמונות בפרופיל.
________________


קובי:
יש לך אנקדוטה ספציפית?
________________


זאביק:
פעם פגשתי מישהי ערבייה שאמרה לי, "לא האמנתי שיכול לצאת בן אדם כמוך מהתנחלות", כי גדלתי בבית אל. היא הייתה בשוק, כי מבחינתה, מהתקשורת, כל המתנחלים הם קיצוניים ואלימים. פתאום היא פגשה מישהו אחר לגמרי. זה מה שקורה כשיוצאים מהסטריאוטיפים.
________________


קובי:
מעניין. נשמע כמו עבודה מאתגרת מאוד.
________________


זאביק:
כן, אבל גם מספקת. אני מרגיש שאני עוזר לבנות מרחב אנושי יותר, לפחות בקנה מידה מקומי.
________________


קובי:
טוב, תודה רבה על השיתוף ועל הזמן. היה מרתק לשמוע.
________________


זאביק:
בכיף. שמחתי לדבר.
________________










ראיון עם מאיה

________________



[רקע על המחקר]
 מאיה: אז אני לומדת תכנון ערים ואזורים בטכניון. טכנית אנחנו גרים בירושלים, אבל אני נוסעת לטכניון, אנחנו גרים במושב שורש (עברנו מנחלאות). המחקר הזה הוא דרך קורס על "שיתוף ציבור" – יש בזה שני חלקים:
               1. שיתוף ציבור רשמי, כשבעצם הרשות יוזמת ואומרת לתושבים "הנה, יש תוכנית, בואו תביעו את דעתכם".
               2. השתתפות ציבור יותר "מלמטה" (bottom-up), כשהתושבים מעלים נושאים בפני הרשות, לפעמים דרך מסגרות פורמליות ולפעמים דרך כל מיני קבוצות במדיה החברתית.
בגדול, אני בודקת איך המדיה החברתית (ובעיקר פייסבוק, כי בארץ זה הערוץ המרכזי) משתלבת ומשפיעה על שיתוף והשתתפות של התושבים בענייני תכנון עירוני וסביבת מגורים. השאלה היא אם באמת נוצרת מודעות שגורמת לאנשים לפעול בפועל, או שעיקר האנרגיה מתבזבזת על דיבורים. בסוף אולי אגיע למסקנה: "כן, זה יכול להיות פלטפורמה טובה, אבל לא מנצלים את זה מספיק ולא באמת יוצא מזה משהו ממשי."
אני גם עושה שאלונים רנדומליים לאנשים, וגם נכנסת לקבוצות כמו "נחלאות", שמאוד קשה לפעמים "להרים לראש" (להבליט פוסטים) כי יש שם המון פוסטים ביום.
זאביק: כן, בקבוצה גדולה באמת קשה להבליט. גם לא בטוח שלהקפיץ פוסט עוזר... אנשים לא מחפשים לפי סדר כרונולוגי בקבוצה, אלא מה שעולה להם בפיד, לרוב פוסטים שמקבלים תגובות.
מאיה: נכון. אני בודקת כמה חשיפה יש לאנשים דרך הקבוצות הללו, גם לדברים שמגיעים מהרשות וגם ליוזמות של תושבים. לדוגמה, בת־דודה שלי באיזו שכונה אחרת, שם רוצים לעשות התחדשות עירונית, אבל זו שכונה מבוגרת עם סוציו־אקונומי נמוך, ובפייסבוק ניטש ויכוח שאולי דוחקים את האנשים האלה הצידה.
זאביק: כן, אבל מעניין אם גם המבוגרים עצמם פעילים בפייסבוק...
מאיה: לא תמיד, אבל יש חבורה בגיל הביניים שכן. העירייה לא תמיד מעורבת בקבוצות הללו, אז השאלה היא אם כדאי לעירייה כן להיות שם, אם זה משתלם להם, והאם באמת שיתוף/השתתפות כזו אפקטיבית.
זאביק: אוקיי, אז מה את צריכה ממני?
מאיה: רציתי שתספר קצת על הקבוצה של נחלאות: איך התחלת, מה המטרות בהתחלה, האם היה שינוי, ומה הקשר של זה ליצירת קהילה ואולי גם לקשר עם הרשות. אם יש שאלות ספציפיות שיישארו פתוחות, נשאל בסוף.
________________


[תחילת הראיון: סיפור הקמת הקבוצה והתפתחותה]
 זאביק: תראי, אני יכול לדבר שעות, אז תרגישי חופשי לעצור אותי ולשאול נקודות ספציפיות, כן?
פתחתי את "נחלאות" בלי מטרות מוצהרות גדולות. רציתי פשוט להכיר את השכנים. גדלתי בקיבוץ וביישוב קהילתי, אני בן אדם חברתי, ופתאום במרחב העירוני הרגשתי מחסום. רציתי לייצר היכרות בין השכנים. אז פתחתי קבוצה בפייסבוק, והיא לאט לאט גדלה.
תוך כדי גדילתה, התחילו לעלות כל מיני נושאים חברתיים, קונפליקטים ובעיות שקשורות להתנהלות הקבוצה עצמה וגם למרחב שמחוץ לקבוצה. למשל, שפה אלימה בפייסבוק, שיימינג, ויכוחים פוליטיים־דתיים שמתדרדרים לאלימות מילולית, ואירועים כמו מציצנים או הטרדות ברחוב שעלו בקבוצה.
מצאתי את עצמי עם אחריות – אני המנהל, ואני יכול להחליט אם להשאיר פוסט או למחוק אותו, וזה הופך אותי לאחראי למה שקורה בקבוצה, גם כשיש לזה השלכות מחוץ לפייסבוק. הייתי צריך לפתח לעצמי מודל: איפה אני מתערב ואיפה לא, איך אני שומר על חופש הביטוי אבל גם על מרחב בטוח.
במקביל, למדתי הנחיית קבוצות ופסיכו־חברה, וזה ממש עזר לי לראות את הקבוצה בפייסבוק כ"קבוצה" במובן הפסיכולוגי־חברתי, ולראות את עצמי כמנחה שלה. חשבתי איך מייצרים מרחב שבו לכולם יש מקום, אבל בלי אלימות ופגיעה.
מאיה: לגמרי זכור לי הסיפור ההוא של מישהי שפרסמה תמונה של מישהו שהציץ לה...
זאביק: בדיוק. אלו נושאים מורכבים – מחקת, פגעת בחופש הביטוי; השארת, אולי פגעת במישהו שלא בטוח שהוא אשם. צריך כל הזמן לבחור.
מאיה: אז בתכלס, ראית את עצמך יותר כמנחה ופחות כמי שמוביל אג'נדה?
זאביק: יש לי כמובן כובע נוסף: אני אדם חברתי, אוהב לשתף ולהעלות מידע. אבל בגדול, אני רואה את התפקיד שלי קודם כול כמאפשר: לתת לאנשים מרחב בטוח, נעים, שמייצר זהות קהילתית.
בעיניי, הקבוצה הזו יצרה זהות חדשה לכל מי שגר בנחלאות. כמו בית כנסת לאדם דתי – זה מקום קבוע שאתה פוגש בו אנשים, וזה חלק מהזהות שלך. בחברה החילונית־עירונית אין כמעט מרחב כזה. פתאום קבוצת פייסבוק ממלאת פונקציה קהילתית. השאלה היא איזו זהות תיווצר: אני ניסיתי להכווין אותה למרחב מכיל ופלורליסטי, שבו יש מקום לדתיים, חילונים, חרדים־לייט או אנטי־דתיים, לכולם. ומנגד, למנוע הסלמה ושיח אלים.
מאיה: זה מעולה. אז אם נחבר את זה למחקר שלי... יש איזשהו שיתוף או קשר מול העירייה? נניח אנשים מעלים מצוקות בקבוצה, כמו חניה, והאם זה מגיע לאוזן קשבת בעירייה?
זאביק: תראי, קבוצה גדולה ומשמעותית מושכת תשומת לב מרשויות. בעירייה יודעים שיש כוח בקבוצות, וגם חוששים לפעמים, כי זה מקום שבו אנשים עלולים "לשפוט" אותם פומבית. בעירייה עובדים אנשים, ומנהלי רובע, למשל, עוקבים אחרי מה שקורה.
בירושלים יש "מנהלי רובעים", שהם אחראים על תיאום כל המחלקות העירוניות בשטח מסוים. אני בקשר טוב עם מנהל הרובע של נחלאות, והוא רואה מה עולה בקבוצה, או שאני מדבר איתו. ככה הוא מתעדכן בבעיות. לפעמים הם מטפלים בעניין לפני שזה הופך לסיפור גדול. לפעמים יש גם תנועות פוליטיות (סגני ראש עיר, חברי מועצה) שרואים דברים בקבוצה או מתויגים, ואז הם מתערבים כדי לזכות בקרדיט או כי באמת אכפת להם.
מאיה: אז בפועל, זה לאו דווקא פרסום רשמי של העירייה, אלא יותר תגובה ליוזמות תושבים, נכון?
זאביק: בדיוק. העירייה עצמה לא בנויה טכנית לפרסם בקבוצות פייסבוק – יש להם דף עירייה רשמי, ובירוקרטיה פנימית. אבל אנשים מתוך העירייה, או מחלקות מסוימות, בהחלט נכנסים ועוקבים. לפעמים פונים אליי או מעלים ישירות פוסט בעצמם (אם זה מתאפשר).
לא הכול שיטתי. יש לי ערכים וחוקים בקבוצה: אני לא מאפשר פרסום פוליטי בוטה, או תוכן פרסומי מוגזם. אז גם אם העירייה תרצה לפרסם, צריך להבין אם זה "עובר" את המדיניות שלי.
בכל אופן, אין ספק שדברים שעולים בקבוצה לעיתים מטופלים בפועל. כי יש כוח ציבורי – אנשים מתייגים בעלי תפקידים, הם רואים שיש בעיה, ובסופו של דבר הרבה פעמים יטפלו בזה.
מאיה: נשמע שאתה אומר שבסוף זה כן מנוע שיוצר שינוי, לפחות לפעמים. אנשים לא רק מדברים אלא גם פועלים, או שתנועות פוליטיות מגיבות.
זאביק: נכון, רוב האנשים באמת רק מדברים. אבל תמיד יש את אלה שמוכנים להטריד את העירייה ולשלוח מיילים, להתקשר ולדחוף עניינים. ברגע שהם מרגישים שיש הד ציבורי בקבוצה, הם יפעלו. ואז העירייה – או גוף כזה או אחר – תטפל בבעיה. לפעמים אומרים "יטופל" וזה לא באמת קורה, אבל עדיין יש מגמת שינוי.
[התייחסות לקבוצות אחרות ולקהל משתמשים]
 מאיה: אני שמה לב שלמשל בנחלאות האוכלוסייה די צעירה – סטודנטים וכדומה, וזה משפיע על הדינמיקה בקבוצה. במשפחות ותיקות יותר זה קצת אחר.
זאביק: נכון. כל קבוצה שונה. "נחלאות" צעירה, דינמית, מתחלפים הרבה אנשים... בקבוצות אחרות, כמו בשכונות עם אוכלוסייה ותיקה, יש דפוס אחר.
אגב, יש גם קבוצה לכל ירושלים, "ירושלמים וירושלמיות", ששם זה בכלל "טירוף". יש עשרות אלפי חברים, ושם כמעט כל דבר שקורה בעיר מקבל ביטוי. אם מישהו מתלונן על פקח, או מאשים מחלקה מסוימת בעירייה – זה מתפשט תוך דקות. אין מצב שמי שקשור לנושא לא יגלה את זה מהר מאוד. זה כוח עצום, ולכן יש השלכות פוליטיות, חברתיות וכו'.
מאיה: נשמע מעניין! אולי אכנס גם לשם לראות.
________________




ראיון עם זאביק אבינר על ידי ענב 
________________


ענב (מראיינת): זו עבודה על שיטות מחקר איכותניות. כל מה שקורה בקבוצה של נחלאות מאוד מעניין אותי כבר הרבה זמן. אני גם לומדת קורס שנקרא "סולידריות", ואי אפשר להתעלם ממה שקורה בקבוצה...
זאביק (מרואיין): רגע, רגע. זה קורס שיטות מחקר או שזו עבודה סמינריונית?
ענב: לא, זה לא סמינריון. זה קורס בשיטות מחקר איכותניות.
זאביק: אז סתם ניצלת את העובדה שהנושא מעניין אותך ואת רוצה לראיין אותי?
ענב (צוחקת): לא... אני אסביר לך. גם, על הדרך, אתה סוג של סלב מקומי. (צוחקים) הגעתי לזה דרך הקורס "סולידריות". כל מה שקורה בקבוצה של נחלאות מרתק אותי: יש עזרה הדדית ברמה מאוד גבוהה, אנשים שלא בהכרח מכירים זה את זה, ונוצר כאן חיבור. לפני כמה חודשים הייתי ב"פסטיבכר" וראיתי שלא הגיע כמעט אף אחד. אמרתי לעצמי שיש פה משהו מעניין, כי זו נראית הקבוצה הכי מגובשת שיש, אבל כשקורים דברים בפועל, לא מגיעים אנשים.
זאביק: מה זה "בפועל"? יש אנשים שצריכים אותם, אבל לא מגיעים מספיק...
ענב: נכון. גם ברמה הזאת... אני עובדת באגודת הסטודנטים...
זאביק: בהר הצופים?
ענב: כן. ואני רואה שיש פער בין מה שרואים במדיה לבין מה שקורה בשטח. זה מה שבגדול מעניין אותי: החיבור בין מי שפעיל במדיה וגם פעיל בפועל מחוץ למדיה. שלא משאיר את זה רק ב"לכתוב פוסט" או "לעשות לייק", אלא הולך עוד צעד החוצה. הרי הכי קל להיות במקום של טוקבקים ותגובות, אבל...
זאביק: האצבע לא מתעייפת...
ענב (צוחקת): בדיוק!
זאביק: אבל איך זה קשור לשיטות מחקר?
ענב: זה קורס על מחקר איכותני: ראיונות, תצפיות. אני שואלת שאלת מחקר, ודרך הראיונות מנתחת.
זאביק: אז מה שאלת המחקר שלך?
ענב: אני עוד לא סגורה עליה לגמרי. כתבתי משהו אחד, אבל אני מרגישה שזה לא מדויק. עקרונית, זה על הקשר שבין המדיה לעשייה חברתית – אנשים שמשתתפים...
זאביק: זו שאלה גדולה מאוד, "הקשר בין"...
ענב (צוחקת): נכון, בגלל זה זה יפה: אפשר לקחת את זה לכל מיני כיוונים. הכנתי כמה שאלות, נראה לאן זה יזרום. כנראה זה ייקח בערך שעה.
זאביק: כשייגמר הזמן – נעשה... (צוחק)
ענב (צוחקת): סגור. אז לפני הכול, ספר לי על עצמך. אני מכירה אותך כמי שמנהל את הקבוצה, אבל לא מעבר לזה.
זאביק: אממ... מה את רוצה לדעת?
ענב: מה שאתה רוצה לספר על עצמך.
זאביק: לא יודע... אני יכול לספר שעות.
ענב: מאיפה אתה? איפה גדלת? מה אתה עושה?
זאביק: בקיצור... נולדתי בצפון, בקיבוץ לביא.
ענב: אה, שכנים. אני מאלון הגליל.
זאביק: באמת? לא מכיר את אלון הגליל... גדלתי שם עד גיל שלוש, אחר כך גרנו בקשת שבגולן, ואז עברנו לבית־אל. שם גדלתי רוב הזמן. אחרי התיכון הייתי בישיבה, ואז התעסקתי בכל מיני עסקים קטנים. בהמשך למדתי באוניברסיטה כימיה, בגבעת רם. לימדתי במכללות – במכללת הדסה, במכללה להנדסה – וגם פתחתי עסק בתחום הסלולר, מנויים מוזלים שבעצם מכרתי ללקוחות פרטיים עם איזשהו רווח עבורי, ועדיין יצא להם זול יותר. מין מודל סיטונאי כזה.
ענב: סוג של קאופרטיב סלולרי?
זאביק: כן, משהו כמו קבוצת רכישה. עד היום אני מחזיק מנויים כאלה. חוץ מזה, אני מסיים עוד שבוע לימודי פסיכודרמה במכון "כיוונים" בתל אביב – שלוש שנים. אני לומד גם פסיכולוגיה באוניברסיטה הפתוחה... ועוד מלא דברים שאני לא זוכר. (צוחק) והרבה בפייסבוק.
הקבוצה של נחלאות הייתה הראשונה שפתחתי, בלי חזון מוגדר. לא היה לי מושג מה יצא מזה. פתחתי משהו שיחבר בין התושבים, כי אני מאוד אוהב אנשים וחיבור ביניהם. הרגשתי שיש בשכונה המון אנשים מעניינים ואפילו ברחוב שלי אני לא מכיר אותם. לא ממש הכרתי פייסבוק אז. והשאר התגלגל...
ענב: כשאתה אומר "השאר", אתה מתכוון למה שהתפתח מאז עם הקבוצה?
זאביק: כן. זה קרה בשלוש וחצי השנים האחרונות בערך. בהתחלה לאט לאט הצטרפו עוד ועוד אנשים. לא ניהלתי יומן, אז אני לא זוכר מתי ואיך בדיוק זה קרה, אבל בשלב כלשהו הבנתי שצריך לשים כללים: מה מותר ומה אסור. יותר נכון – מה אסור: לא פוליטיקה, לא פרסומים מסחריים, לא ענייני דת מעוררי מחלוקת, לא גזענות. דברים שראיתי שיוצרים נזק אם הם צפים. זה התיישב עם מה שהאמנתי בו, וגם ראיתי איך זה הופך הכול לפחות נעים.
היו המון אירועים בדרך שגרמו לי להתלבטויות קשות. כל הזמן עקבתי, התערבתי. שאלתי את עצמי כמה להתערב או לא.
ענב: למשל?
זאביק: למשל, שיימינג לאנשים מסוימים. שאלות על חופש הביטוי, האם לאפשר פרסומים פוליטיים, אם מישהו כותב משהו שנחשב גזעני, מה עושים עם זה. הרי יש בקבוצה אנשים מכל הסוגים... אין ערבים, אבל גם לא כל מי שבפייסבוק גר בשכונה בפועל.
ענב: אוקיי, אז איך זה בכלל התחיל? אמרת שפתחת כי רצית להכיר אנשים, אבל למה?
זאביק: אני לא יודע עד כמה את רוצה להעמיק, אבל אפשר להגיד שזה קשור עוד לילדות שלי. כנראה שתמיד היה בי משהו שמתחבר בקלות לאנשים. לא ידעתי להתנהל בצורה "קרה" עם אנשים. תמיד היה לי קשר רגשי – חיובי או שלילי. עברתי בחיי תהליכים, אבל זה נשאר הציר המרכזי: קשרים בינאישיים.
ענב: כלומר, חיפשת ליצור מעגל של אנשים סביבך או קהילה שהיית שייך אליה?
זאביק: לא קהילה. מעולם לא חשבתי במונחים של "קהילה". אם היית שואלת אותי לפני שלוש שנים אם אני רואה את עצמי כאיש של קהילה, הייתי אומר "ממש לא". חשבתי על עצמי יותר כפרטי, בלי אחריות או מחשבות קהילתיות. זו לא הייתה התפיסה שלי.
למעשה, בצעירותי לא התעניינתי לא בהיסטוריה ולא באזרחות, השלמתי בגרויות בזה רק אחרי הצבא. הייתי מאוד "בועתי": חי את החיים שלי, לא התחברתי לרעיון של קהילה או עשייה חברתית משותפת.
אבל לאט לאט, דרך הלימודים שלי בפסיכודרמה, שבהם עובדים כל הזמן בדינמיקה קבוצתית, קרה בי שינוי. התחלתי להעז לקחת אחריות, לראות שאני נהנה מזה ודווקא לא מפחד מהמתקפות או הכעסים שלפעמים מגיעים בעקבות ניהול הקבוצה.
ענב: אז מה גרם לשינוי הזה? פתאום אתה אוהב את זה?
זאביק: למדתי להכיר את זה לאט לאט. עברתי תהליך פנימי. היום, כשאני מסתכל על מה הייתי לפני חמש או עשר שנים, אני כמעט לא מזהה את עצמי. אני כל הזמן עובר שינויים.
בנוגע לקבוצה, ככל שהתנסיתי, גיליתי שאני טוב בזה ושזה לא מפחיד אותי. ראיתי שגופי השלטון – עירייה, כנסת, ממשלה – לא באמת מחוברים לשטח בהרבה מובנים, לא כל כך יודעים לנהל או לפנות לאזרחים באופן ישיר. הבנתי פתאום שאני יכול לעשות דברים שלא נעשים, ושאני נהנה מזה. הרגשתי שזו הרפתקה: לנסות ליזום, לפנות לעירייה, לדבר עם ראש העיר, לראות מה קורה. כשראיתי שזה מצליח, הבנתי עוד יותר את הכוח ואת החשיבות של המרחב הקהילתי הזה.
ענב: אז בעצם כבר לא הסתפקת רק בלהכיר אנשים חדשים, אלא הבנת שאתה יכול ממש להיות מנהיג קהילתי?
זאביק: מנהיג זו מילה גדולה, אבל כן, הבנתי שאפשר לקחת אחריות ולעשות דברים שלא נעשים דרך המערכות הרגילות. פתאום הבנתי כמה ערך יש לפעילות הזו, גם לחיבור אנושי וגם לקהילה המקומית.
________________


זאביק (מסתכל בטלפון ומתייחס להודעה): רגע... שני פלאפונים... (צוחקים)
זאביק (ממשיך): לפני שבועיים התחילה איזו תוכנית בשם "גווני ירושלים" של מחוז ירושלים במתנ"סים, שמכנסת פעילים ממספר שכונות מעורבות. רוצים לתת לנו סדרת הרצאות ולקראת הסוף תקציב גדול, כדי שנעשה פרויקט בקהילה. באחת המפגשים מישהי שאלה: "איך בכלל נגיע למתנדבים בקהילה?" ואז תיקנו אותה: זה לא מתנדבים, זה פעילים, אבל בכל זאת, איך מגייסים אנשים?
ואני פתאום מבין שיש לי את הכלי הזה, את הפייסבוק, שבו כבר "עליתי על השיטה" – איך להגיע לאנשים, איך לשתף אותם ולבנות משהו קהילתי.
________________


ענב: אמרת קודם שאתה חושב להביא עוד אנשים שינהלו איתך את הקבוצה.
זאביק: כן, כי לבד זה נעשה כבד. לפני כמה שבועות הרגשתי עומס שלילי מזה, פתאום זה משפיע לי על מצב הרוח. הבנתי שצריך לחלק סמכויות. זה נכון גם לקבוצת נחלאות וגם ל"ירושלמים וירושלמיות", שהיא קבוצת המשך שפתחתי לכל העיר.
________________


ענב: רגע, נחזור לנחלאות. אמרת שבהתחלה בכלל לא חשבת שזה יתפתח עד כדי כך. מה כן קרה בפועל?
זאביק: באמת לא תיארתי לעצמי שום דבר כזה. חשבתי על קבוצה קטנה יותר. בסוף נהייתה קהילה גדולה. היום יש בה 8,900 חברים, ועוד כ-97 שממתינים לאישור. כשאאשר אותם, נגיע ל-9,000. לא כולם כמובן גרים בנחלאות, אבל זו עדיין קבוצה עם זהות שכונתית. היא למדה להתנהל. אנשים הפנימו את השפה, יודעים שאין מקום לאלימות או גזענות, שאין פרסומות מסחריות וכו'. ברוב המקרים כבר אין צורך להתערב ולמחוק פוסטים. לעומת זאת, "ירושלמים וירושלמיות" היא קבוצה חדשה יחסית שלושה חודשים בלבד – כבר יש שם 13,500 חברים, וזה צמח הרבה יותר מהר ובקהל מגוון יותר, מה שמצריך הרבה יותר מעקב וניהול.
ענב: מה אתה מנסה לייצר בקבוצת "ירושלמים וירושלמיות"? יש לך מטרה מסוימת?
זאביק: אני לא מייצר תוכן. זו קהילה שאמורה לייצר אותו מעצמה. המטרה שלי היא שתתפתח אווירה של קהילה – כמו בנחלאות, אבל בהיקף ירושלמי. מקום שבו אנשים יוכלו לשתף, להתייעץ, לעזור, להתארגן יחד. זה לא פשוט, כי העיר גדולה יותר משכונה, והגיוון האנושי עצום.
________________


ענב: מי אנשים הגרעין שאתה מדבר עליהם? אלו שיעזרו לך לנהל?
זאביק: אנשים שיש להם מחויבות אמיתית, שאוהבים את מה שקורה בקבוצה, ושמסוגלים לתקשר איתי טוב. אלה דברים חשובים. את השאר אפשר ללמוד. בנחלאות, למשל, יש לי מנהל שותף בשם איציק – הוא היה שכן שלי ברחוב אילת. ראיתי שהוא פעיל ומגיב רבות, ופניתי אליו להחליף אותי כשטסתי לחו"ל. מאז הוא המשיך לנהל איתי יחד. אבל גם בזה יש אתגרים: לכל אחד מאיתנו עולם ערכים וסגנון אחר, ואנחנו לומדים לעבוד יחד. לעתים הוא מתמודד עם התקפות, וצריך לדעת להפריד בין מה אישי למה מקצועי.
________________


ענב: לפי דבריך, אנשים לומדים בקבוצה איך להתנהג, ואחר כך זה משפיע עליהם גם בחוץ?
זאביק: אני מניח שכן, אבל קשה למדוד את זה. בכל זאת, יש כאן תודעה שנוצרת: "כולנו בקהילה אחת". אין תחושת זרות, אז פחות "נכנסים" באחרים. אנשים לא רוצים להרוס את המקום שהם חלק ממנו.
________________


ענב: הזכרת קודם פוסט לגבי צביעת קיר או משהו כזה. היה על זה שאלון בקבוצה. זה יצא לפועל?
זאביק: זה התחיל כרעיון בשילוב עם העירייה והמנהל הקהילתי, ואחר כך נכנסו "עושים שכונה" (של רוח חדשה). בסוף זה נתקע, כי לדעתי הייתה ציפייה שהפייסבוק יביא פתאום את כולם בקלות, בלי תכנון וחשיבה לטווח ארוך. בסוף ראיתי שמשהו לא עובד שם, המון גורמים מעורבים, ובסוף אף אחד לא באמת מניע קדימה. עד היום הרעיון לא יצא לפועל. אולי עוד יהיה, אבל בינתיים זה לא קרה כמו שרציתי.
________________


ענב: אז נראה שזה די מאפיין יוזמות: הרבה רעיון, פחות ביצוע בשטח.
זאביק: נכון. צריך לזכור שהפייסבוק הוא אמצעי מדהים, אבל צריך להשתמש בו בחוכמה. אי אפשר רק לפרסם אירוע ולצפות ל–300 איש. אני לא כל כך מאמין ב"פצצת אירוע" אחת, אלא בתהליך מתמשך, שלב אחרי שלב, שבו מכירים את הקהילה, בונים אותה, מתכננים לטווח ארוך, ולא רצים רק על שיווק.
________________


ענב: אתה עדיין רואה בעצמך תפקיד חשוב בהמשך? או שאתה רוצה להקים ועדה?
זאביק: כן, דיברתי על זה בעבר כמה פעמים. לבד זה קשה. באמת הייתי רוצה לגבש קבוצה של אנשים שנעבוד יחד ונתכנן פרויקטים קהילתיים ארוכי טווח. אבל זה לא קרה עדיין. לכל גוף יש אג'נדה משלו, לא תמיד זה מתחבר לרעיון שאני מחפש: בנייה אמיתית של קהילה לאורך זמן, ולא רק "אירוע" ואז שוכחים ממנו.
________________


ענב: האמת שהגעתי לראיון הזה עם מחשבות אחרות על "איך בודקים קהילה בחוץ". אתה גרמת לי להבין שיש פה עולם שלם שקורה בתוך המרחב האינטרנטי, ושבעצם הוא משפיע מאוד גם על מה שקורה מחוץ לו.
זאביק: בדיוק. לפעמים אומרים "קהילה וירטואלית", אבל בעיניי זה לא רק וירטואלי, כי ברגע שאנשים עוזרים אחד לשני, נפגשים, נוצרים קשרים וחברויות גם במציאות. זה לא נשאר רק ברשת.
________________


ענב: אני חושבת שזה מה שמרתק בתופעה הזאת. כשמדברים על בניית קהילה, מדמיינים מיד משהו פיזי, אבל בעצם יש כאן כלי שהופך למרכז של קהילה, כמו בית כנסת לחובשי כיפות, רק בצורה אחרת.
זאביק: בדיוק. זה מזכיר את הרעיון של מרכז התכנסות – בית כנסת, מייל קהילתי ביישובים קטנים וכדומה. כאן זה קורה בפייסבוק, והוא מצליח לחבר אלפי אנשים סביב מרחב אחד, עם כללים ותרבות משלו.
________________


ענב: אוקיי, אז אנחנו מתקרבים לסיום. רציתי לשאול אם יש לך עוד תובנות מרכזיות?
זאביק: יש המון. אני יכול לדבר על זה שעות. לדוגמה, ראיתי איך לאורך הזמן עלתה מאוד המגמה של מסירת חפצים בחינם. זה לא היה ככה בהתחלה. אבל ברגע שאנשים התחילו למסור חפצים שאצלם מיותרים, האחרים קלטו את הרעיון והתחילו למסור גם הם. נוצר מעגל שמאוד חיזק את ערך הנתינה והשיתוף.
________________


ענב: זה מרתק. אז באמת תודה רבה! חשבתי על הרבה דברים שלא עלו לי לפני הראיון. ממש עזרת לי, והיה מאוד מעניין. חוץ מזה, בכל זאת אתה סלב מקומי...
זאביק: כרגע מקומי... (צוחק)
________________










הערה חשובה מקדימה: לאורך התמלול המקורי, השם נאמר כ"זביק קווינר". לבקשתך (ובהתאם להערה שהשם הוא זאביק אבינר), נערכו התיקונים הנדרשים, כך שבכל מקום שבו הופיע "זביק קווינר" או "זביק", הותאם השם ל"זאביק אבינר" (מלבד צורות הפנייה "זביק" כצורת דיבור ישירה בתוך הטקסט, שהוחלפה ל"זאביק" כדי לשמור על עקביות).
בנוסף, תוקנו ושופרו ניסוחים, סימני פיסוק וקטעי מלל לא ברורים, ונעשה מאמץ לשמור ככל האפשר על רוח השיחה ועל תוכנה המקורי. להלן התמלול הערוך במלואו.
________________


פתיח
(מוזיקה ברקע)
 מנחה: Climb on up with us, to the Jerusalem Rooftop.
שלום וברוכים הבאים לעונה השנייה של Jerusalem Rooftop. לאחר הצלחה מסחררת של העונה הראשונה, החלטנו להקליט בעברית כדי לתת גם לדוברי העברית הזדמנות ליהנות מהראיונות האישיים עם דמויות מעניינות – והכל על גג במיקום סודי בעיר, שכה אהוב עלינו.
היום יש לנו איתנו את זאביק אבינר. זאביק מנהל ויזם של קבוצות פייסבוק קהילתיות של שכונות שונות בירושלים: קבוצת נחלאות, "ירושלמים ירושלמיות" ועוד כמה וכמה שאני אפילו לא יכול למנות מרוב שיש... לא מעט, נכון?
זאביק: אכן. גם אני לפעמים שוכח את כל השמות והסוגים.
מנחה: אז בוא נציג אותך כראוי – זאביק הוא... מה? ג'אנק ז'רמן אנונימי?
זאביק: אה, אפשר לקרוא לזה ככה. אולי "גיטריסט מדורות"?
מנחה: כן, זה מקצוע, לגמרי.
ואתה איש נחלאות ותיק, נכון?
זאביק: כן, כבר משהו כמו 7–8 שנים.
מנחה: מצוין. לפני שנתחיל, נזכיר שהפרק בחסות "טילט אפ" – המקום שאליו אני פונה לסרטוני תדמית וצילומי סטילס. העבודות שלהם פשוט תענוג לעיניים.
אז מה שלומך? איך ההרגשה להיות פה על הגג?
זאביק: נחמד, נחמד. נוף יפה, אוויר טוב.
מנחה: האוויר באמת נהדר, קצת חם היום, אבל לא נורא.
זאביק: כן, לפחות יש נוף לים… סתם, הכל טוב.
________________


פודקאסט עם יהודה
על העברית, המדיה והקהילה
מנחה: אז קודם כל, החלטנו להביא מישהו עם עברית רהוטה לפרק הראשון בעברית. אני נולדתי פה אבל פחות חזק בעברית, אז עדיף שמרואיין אחד ידבר יפה ונקי, ואז אני אמשיך עם העברית העילגת שלי, וככה נסתדר.
זאביק: רוצה שאני אתקן אותך על טעויות?
מנחה: לא, לא. פשוט שאתה תדבר יפה, ואני קצת פחות, וזה יתאזן איכשהו.
זאביק: בסדר. אשתדל.
מנחה: אחלה. אז תגיד, זאביק, כמה זמן אתה מתעסק במדיה?
זאביק: בערך מאז שפתחתי את קבוצת הפייסבוק של נחלאות, לפני כ-7 וחצי–8 שנים. משם זה מדרון חלקלק שהמשיך והעמיק.
מנחה: תמיד התעניינת במחשבים ומדיה?
זאביק: לא, בכלל לא. בתיכון הייתה לי תקופה של שנה–שנתיים שבה כן התעניינתי במחשבים – פרצתי קצת משחקים, החלפתי דיסקים, כאלה. אפילו עשיתי בטעות בגרות במחשבים, אבל שם זה נגמר.
מנחה: בגרות במחשבים זה כבר משהו...
זאביק: נכון, אבל לא המשכתי.
מנחה: אז מה בעצם יצר את הסיטואציה הזאת שאתה מתחיל לנהל קבוצות פייסבוק?
זאביק: אני חושב שההיבט החברתי הוא שהוביל לזה, לא המדיה ולא הטכנולוגיה. גרתי אז בנחלאות, הכרתי המון אנשים, אבל לא הכרתי את השכנים שלי. בעיר זה נפוץ – אתה לא באמת מכיר את השכנים, אולי אחד או שניים במקרה. וזה עצבן אותי. באתי מרקע של מגורים ביישוב, בקיבוץ… נולדתי בקיבוץ לביא, גדלתי במושב קשת בגולן ואחר כך בבית אל, שזה יישוב קהילתי, והכרתי תמיד את כולם. ופתאום בעיר – חוויה מנוכרת: אנשים סביבך, אבל אין "שלום" במדרגות, אפילו שהם ממש לידך. זה מאוד הפריע לי.
מנחה: וואלה.
זאביק: אז פתחתי קבוצת פייסבוק. לא באמת הבנתי מה זה יעשה, אבל חשבתי שאולי זה יחבר בין אנשים ויגרום להם לדבר אלה עם אלה.
מנחה: וכמה זמן גרת אז בעיר?
זאביק: גרתי בירושלים כבר כמה שנים לפני כן, למשל בבית וגן, שהיא שכונה יותר חרדית. שם דווקא הכרתי שכן או שניים בבניין, אבל זו עדיין אווירה אחרת. בנחלאות הכל הרגיש לי פתאום מאוד מנוכר למרות שיש לי המון חברים, וזה הדגיש לי כמה חסרה פה קהילתיות.
מנחה: אז מה עשית? פתחת קבוצה במטרה להכיר עוד אנשים בשכונה? ליצור אירועים?
זאביק: לא הייתה ממש מטרה מוגדרת, פשוט חשבתי שזה פלטפורמה שכולם יוכלו להתכנס אליה, להתחבר דרכה, לדבר דרכה. לא היה לי חזון מסודר.
מנחה: אתה זוכר איזה פוסטים ראשונים עלו שם? מי הצטרף בהתחלה?
זאביק: הזמנתי את כל החברים שלי בפייסבוק ו… קשה לי להיזכר ממש. עברו כבר 8 שנים, והמציאות במדיה השתנתה כל כך. אבל אני זוכר שהיו אנשים שביקשו עזרה, יעוץ, השאלת חפצים. בהתחלה אנשים חששו לתת חפצים יקרים, לא הכירו זה את זה. אבל אני הייתי משאיל הרבה – אני מאמין גדול באנשים, והיו לי גם הרבה ציוד וחפצים בבית.
מנחה: אני יכול להעיד, לפני 3-4 שנים גרתי בנחלאות ולקחתי ממך שעון שבת לפלטה. אז באמת – לא רק שיש לך ציוד, אתה גם משאיל בעצמך! זה מרשים.
זאביק: כן, בהתחלה הייתי משאיל בלי סוף. גם היו שחשבו שאני קונה דברים במיוחד בשביל זה… עם הזמן זה גדל ונהיה חלק מההוויה השכונתית, שאנשים מבקשים חפצים זה מזה באופן טבעי.
________________


על קהילתיות במדיה חברתית
מנחה: זה מעניין. הרבה מדברים על זה שהמדיה החברתית דווקא מקדמת אינדיבידואליזם – אנשים מופיעים בסטורי, מצטלמים בתמונות, זה מאוד "אני, אני, אני". אז איך זה מסתדר עם קהילתיות של עשרות אלפים, אולי עשרות אלפים בקבוצה?
זאביק: תראה, מצד אחד זה נכון. אינדיבידואליזם, בדידות, ניכור וכו' – אפשר לראות את זה ברשתות. אבל קבוצות פייסבוק קהילתיות הן התופעה ההפוכה: הן יוצרות קהילתיות, במיוחד כשמדובר בקבוצה גיאוגרפית כמו שכונה מסוימת. זה הופך את המרחב העירוני המנוכר למקום שבכל זאת אתה יכול להכיר בו עוד אנשים.
מנחה: זה הגיוני – בעיר גדולה לא תמיד אתה מכיר את השכן שלך. גם בשכונה יש המון אנשים שונים: ותיקים, סטודנטים, עולים חדשים… אז הקבוצה באמת יכולה לחבר ביניהם. ראיתי גם דברים כמו "קבלת שבת בגינות קהילתיות" ודברים דומים, שהמדיה עוזרת לייצר.
זאביק: נכון. היא גם מאפשרת את זה בלי לכפות. כלומר, בקהילה מסורתית יש לפעמים "יותר מדי" התערבות של כולם בכולם, אבל פה אתה בוחר כמה להיות מעורב, כמה להיפתח וכמה לצאת. זה נותן חופש.
מנחה: איך אתה מתמודד עם פוסטים פוליטיים? בעיר מורכבת כמו ירושלים, גם פוסט על האכלת חתולים יכול לעורר סערה. ואתה כאדמין צריך להחליט מה נחשב חופש ביטוי ומה נחשב הסתה או שיימינג. זה בטח מורכב.
זאביק: זה מורכב מאוד, כמו לשאול שופט "מה הדין על גנב?" – זה תלוי בהמון פרטים. יש קווים מנחים, אבל צריך הרבה שיקול דעת. המבחן העיקרי הוא אם זה הורס את הקהילה או בונה אותה. כל קבוצה והכללים שלה. אני, באופן כללי, מנסה לתת מקום לכל הדעות, אבל יש גבולות. אם זה פוגע בקהילה, מוציא שם רע לאדם בלי הצדקה או מעורר אלימות מילולית – זה נפסל. אבל זה תמיד דורש התבוננות בכל מקרה לגופו.
מנחה: וזה הרי שטח אפור מאוד, נכון? כי יש פוסטים שיכולים להיות משמעותיים לציבור, אבל גם עלולים לגרום לשיימינג לא הוגן.
זאביק: נכון. לא פעם אני מתערב אישית. אם יש פוסט שמאשים עסק מסוים במשהו חמור, אני פונה אל כותב הפוסט ומנסה להבין את הסיפור. לפעמים אני מדבר גם עם בעל העסק, מנסה לתווך. הרבה פעמים התמונה מורכבת יותר ממה שנכתב, והטקסט הראשוני לא מספר את כל האמת. ואז אני מחליט אם לאשר או להסיר את הפוסט. זה ממש גישור, בקטנה.
מנחה: מדהים, לא ידעתי שיש לזה כזה עומק. אנשים חושבים שניהול קבוצה זה פשוט לאשר פוסטים וזהו. אבל אתה ממש משקיע בשיחות רקע, מברר, פונה לבעלי עסקים...
זאביק: לגמרי. קרה לי עשרות פעמים שחיברתי בין אנשים מסוכסכים ובסוף הם השלימו ביניהם. לפעמים אני מסיר, לפעמים משאיר – זה תלוי בראיות, בהוכחות ובנחיצות לציבור.
________________


על שותפים בניהול הקבוצות
מנחה: יש לך שותפים לניהול? איך אתה מצליח להשתלט על כל כך הרבה קבוצות?
זאביק: בעבר ניהלתי כמעט הכול לבד, וזה גזל ממני יותר מ-24 שעות ביממה… היום הקבוצות מגיעות לכ-550,000 חברים במצטבר, בסביבות 130 קבוצות פעילות בירושלים. בחצי השנה האחרונה מיניתי מנהלי משנה ומגשרים שעוזרים באישור פוסטים, בסינון ובמעקב. אני עדיין עוקב, רואה מה קורה, אבל כבר לא מטפל בכל פוסט ופוסט בעצמי. זה מאפשר לי להתרכז גם בפרויקטים אחרים.
מנחה: ובקבוצה הגדולה "ירושלמים ירושלמיות"?
זאביק: זו הקבוצה המסובכת ביותר, כי היא משלבת את כל הירושלמים על כל גווניהם. ניהלתי אותה לבד במשך 4 שנים. לפני חודשיים מיניתי כ-10 מנהלים נוספים, והייתה להם תקופת הסתגלות לא פשוטה. כי אין "כללי ברזל" – יש המון שיקול דעת. למשל, יש תופעות כמו בקשות לאיפה לעשות "לק ג'ל" (ציפורניים). זה נהיה ויראלי עם מאות תיוגים, מציף את הפיד. אז פתחנו קבוצת נישה רק לטיפוח ויופי. לשם מפנים את רוב הבקשות האלה, אבל אם מישהי צריכה בדחיפות להיום בערב, כן נאשר. זו דוגמה קטנה לעדינות השיקול.
מנחה: כן, או לסגור לפעמים פוסט אחרי שהצטברו מספיק תגובות…
זאביק: נכון. אבל זה עוד קטן יחסית, הדבר המסובך באמת הוא עם נושאים פוליטיים או שיימינג עסקי או אישי. פה צריך לנהוג בזהירות מוגברת.
________________


על תגובות קשות ופיתוח חסינות
מנחה: בוא נדבר רגע על אלימות ברשת. אתה בטח מקבל תגובות קשות, איומים… אנשים כועסים שנחסמו או נמחק להם פוסט. איך מתמודדים עם זה?
זאביק: קיבלתי לא מעט נאצות ואיחולים, כולל כאלה קיצוניים כמו "שיאנסו אותך" וכד'. זה קורה כשמישהו מרגיש שנעשה לו עוול והוא רוצה להדגיש את הכעס בטקסט. אני מבין שזה לא באמת איום אלים, אלא צורת ביטוי דרמטית. אני מגיב בשלווה, מברר מה קרה, והם נרגעים.
מנחה: מטורף. אנשים לא היו מדברים ככה ברחוב.
זאביק: בדיוק. זה מה שמוזר בעולם הטקסט. אבל מניסיוני, לרוב מי שכתב לי משהו נוראי בוואטסאפ או במסנג'ר – בסוף כשדיברתי איתו, הכול נגמר בלבבות ובאהבה. אני לא מגיש תלונות, לא נכנס לזה. אני יודע להבחין בין מילים מוקצנות לבין כוונה אמיתית לפגוע.
מנחה: מרשים. צריך כנראה עור של פיל וגם הבנה פסיכולוגית.
זאביק: למדתי פסיכודרמה והנחיית קבוצות, וגם קצת פסיכולוגיה בפתוחה, אז כנראה זה עוזר לי להתמודד ולהבין מאיפה זה בא.
________________


על פוסטים "מוזרים" והפילוסופיה של ניהול הקבוצה
מנחה: בקבוצות שכונתיות כמו נחלאות, יש פוסטים ממש מצחיקים: מישהו מציע חצי קופסת חומוס, מישהו צריך חיבור חשמל איזוטרי… מה הפוסט הכי מוזר שנתקלת בו?
זאביק: האמת? אני לא רואה בזה "מוזר". מי שמוסר חצי קופסת חומוס חושב שזה חשוב, בדיוק כמו מישהו אחר שצריך חצי חסה או בורג. מבחינתי אין פוסט "מוזר". אם נתחיל לצחוק על אנשים ולהגיד "איזה פוסט הזוי" – נהפוך את הקבוצה לפחות פתוחה ובטוחה.
מנחה: זה באמת דורש הרבה מחשבה.
זאביק: לגמרי. היה פעם עמוד פארודי בשם "פי 1000 נחלאות" שצחק על הפוסטים האלה. וכשהתחילו לתייג את העמוד על כל "פוסט חצי חסה", ראיתי שזה בעצם יוצר אווירה מזלזלת, אז הסרתי את התיוגים האלה. רציתי לשמור על אווירה שמעודדת שיתוף, לא לעג.
________________


על הזמן האישי והשבתות מהטלפון
מנחה: איך אתה אישית מתנתק מזה? אתה יכול לכבות את הנייד ולהיעלם לכמה שעות או יום שלם?
זאביק: בעבר זה היה קשה, אבל מאז שיש מנהלים נוספים, יותר קל לי להניח לטלפון לפעמים. אם אני בפגישה עם חברים או יוצא לטיול, אני משתדל לשים את הטלפון בצד. אין לי חוק נוקשה, אבל זה קורה יותר ויותר.
________________


עיסוקים נוספים
מנחה: הבנתי שאתה גם עוסק בטכנולוגיה, בונה תוכנות אוטומציה לפייסבוק. ספר קצת.
זאביק: כן, בשנתיים וחצי האחרונות בניתי "אימפריית תוכנות" – מעל 30 תוכנות אוטומציה שמסוגלות לעשות כמעט כל פעולה בפייסבוק: לחפש פוסטים לפי מילים בקבוצות מסוימות, להגיב אוטומטית, לאסוף נתונים לטבלאות, לתזמן פוסטים ועוד. אני עובד עם מתכנתים פרילנסרים מחו"ל.
חוץ מזה, אני אוהב לנגן (בעיקר גיטרה), אבל אין לי מספיק זמן לזה לאחרונה.
________________


ירושלים של פעם וכיום
מנחה: איך ראית את ירושלים כילד לעומת איך שאתה רואה אותה היום?
זאביק: בתור ילד היא הייתה "העיר הגדולה" שאליה נוסעים כדי לבקר סבתא ודודים. הייתי רואה את הכבישים הגדולים ופנסי הרחוב ומתלהב. כשהגעתי לגור בה בעצמי בגיל מבוגר יותר, הכרתי המון חברים אבל זה עדיין נשאר משהו של "מעגלים מצומצמים". רק כשהתחלתי לנהל קבוצות פייסבוק, הבנתי את המורכבות האדירה של העיר: פוליטיקה, דתות, מגזרים שונים, מתחים – אבל גם יופי גדול וגיוון שאין כמותו.
________________


שאלון ירושלמי קצר
מנחה: יפה. אז לפני שנסיים, "השאלון הירושלמי" שלנו – שאלות קצרות:
               1. כיכר ציון או כיכר החתולות?
 זאביק: פעם שתי הכיכרות היו תוססות. היום כיכר ציון עברה שינויים ולא מה שהייתה. כיכר החתולות גם השתנתה. אני עדיין חושב שכיכר ציון מעניינת יותר, אבל לא בטוח... שתיהן כבר לא מה שהיו.

               2. מקום לאכול בו "על הדרך"?
 זאביק: אין לי המלצה ספציפית. אני נוטה לאכול איפה שקרוב לבית. כרגע אני גר באזור של שוק מחנה יהודה, אז פלאפל "שלום" מבחינתי זה אחלה. אני קצת "איש השוק".

               3. אירוע שבעקבותיו היית עוזב את העיר?
 זאביק: לא חושב שיש אירוע כזה. אולי יום אחד אעבור פשוט כדי לגוון, אבל לא נראה לי משהו דרמטי שיגרום לי לברוח מירושלים. להפך – אם קורה פה משהו לא טוב, אני מרגיש שאני צריך להישאר כדי לתקן.

               4. פינת חמד בירושלים שאתה אוהב לחזור אליה?
 זאביק: אזור גני הכנסת: גן הוורדים, המרחבים מול הכנסת, שבילי העצים והבריכות שם – בערב, כששקט, זו פינה מקסימה. לא תמיד פינת חמד קטנה, אבל אזור שקט שמעט אנשים הולכים אליו בלילה.

________________


משאלה לכולם
מנחה: שאלה אחת לא קשורה: אם היה לך "ג'יני" קסום שמגשים משאלה אחת לכל העולם חוץ מלך, מה היית מבקש?
זאביק: הכי חשוב בעיניי זה אמפתיה. לא "אהבה" או "רגישות" בהכרח, אלא היכולת לראות אחד את השני, גם את מי שאני לא מסכים איתו, גם את מי שרב איתי. פשוט לראות שיש אדם מולי. זו המשאלה.
________________


סיכום וסיום
מנחה: מעולה. יש לך המלצה לאירוע תרבות קבוע או משהו דומה שאתה רוצה לספר עליו?
זאביק: האירוע התרבותי הכי גדול זה מה שקורה בתוך הקבוצות עצמן. בכל יום צצות שם עשרות הזדמנויות למפגשים, עזרה הדדית, גינות קהילתיות ועוד. זה יוצר רשת חברתית שמחברת בין אנשים גם בעולם האמיתי.
מנחה: מצוין. אז תודה רבה לך, זאביק (אבינר).
כמובן, אפשר למצוא את הקבוצות בפייסבוק: "נחלאות", "ירושלמים ירושלמיות" ועוד קבוצות שכונתיות בכל רחבי העיר.
אנחנו Jerusalem Rooftop Podcast – אפשר למצוא אותנו בפייסבוק, ספוטיפיי, אייטונס ובאפליקציות אחרות. תודה רבה לכולם ונתראה בפרק הבא!
(מוזיקה מסיימת, מחיאות כפיים ברקע)


________________________________
מאיפה הכל התחיל?
הגעתי לנחלאות לפני 8 שנים.
לא אכיר את השכנים שלי.
קבוצה שתחבר את כולם.
כוחות בונים וכוחות הורסים - ציניות, דת ופוליטיקה.
חינוך של המקום, לא של האנשים. התערבות ונוכחות 3 שנים.
קהילה שהיא משפחה, מקום להתייעץ, לשתף, להתלונן, לבקש ולתת, למכור ולעזור.
זהות, בית כנסת מודרני רב תרבותי של ה 121
27 אלף, כל תושב וכל אדם חלק מחייו - 24 שעות ביממה. נתקעת בלי אבקת סוכר, נשאר לך חצי חסה, מוסר שמיכה, ארון או נעליים




החלטות, הכרעות - סכסוכים, שיימינג, פשעים למיניהם.
זאת היתה רק ההתחלה.


רציתי לעשות עיר-שכונה: ירושלמים וירושלמיות.
לא שיערתי שזה יהיה כל כך שונה, לא הכרתי ולא הבנתי מספיק לעומק את השברים והחומות.
התקפות ומלחמות אין קץ, גזענות וסטריאוטיפים- ערבים, דתיים, חרדים, שמאלנים. נחת עלי בבום ולא הייתי בטוח שזה ירגע יום אחד.
גלים של שנאה ואני 24 שעות לילות כימים מנסה. וסופג לתוכי. (להקריא דוגמאות)


אבל אני רוצה לפני שאני מקריא לכם, לדבר קצת על שפת הרשת. שפה ללא אינטונציה, פנים. תמונות (לפעמים) והרבה דמיונות על אנשים רחוקים ורעים בצד השני. קשה להרגיש אמפתיה, לראות את העיניים, את הכאב. ויורים.


עכשיו השאלה היא איך מייצרים כזה מרחב ללא אלימות מילולית? אוסרים על אלימות מילולית. נכון?
אבל יש אלימות מילולית שהיא סמויה. סטריאוטיפים וגזענות. היא הרבה יותר חמורה - אין אדם. אין מישהו עם לב, פחדים, אהבה. יש רק יצוג שטוח ומסוכן. כותרות. אסוציאציות.
כשאתם הולכים ברחוב מה אתם רואים??? תלוי את מי שואלים?
כלומר זו מילה אלימה. מילה שמופיעה חדשות לבקרים בעיתונים. תמיד בהקשר שלילי, ובעיקר בהקשר מכליל. אנחנו הטרוגנים, הקבוצה האחרת הומוגנים - הסינים, ההודים, הערבים, החרדים.


לדעתי, האלימות הכי קשה שש היא סטריאוטיפים וגזענות. מוחקים את הפרט, לא רואים אותו.










אבל יש עוד כלל שלא כתוב פה. רב עוצמה:
אני חושב שאסור להשתמש במילים סטריאוטיפיות. וגם אם זה לא מוחק את האסוציאציות, זה מכריח אותנו לחשוב, זה מסמן משהו. זה מזכיר שזה פסול.
חופש ביטוי? טאטוא?
פוסט שלי: (אחד מיני רבים, ומתוך אלפי תגובות)
רבים שואלים כאן למה 'אסור' לומר את המילה 'חרדים'?
 תארו לכם כותרות בעיתון:
"'חילוני התפרע בכביש"
"חבורת חילונים התפרעו והפעילו אלימות כנגד שוטרים"
"4 ילדים חילונים גנבו כסף לקשישה"
"חילוני תקף מינית את השכנה שלו"
"3 נשים חילוניות נשפטו ל 12 חודשי שירות עקב פשעים חמורים"
 נשמע לכם תקין? לא! כי מי שהתפרע, התפרע, ומי שפשע פשע. ⭐
 אז למה כשזה מגיע ל"חרדים", יש להם כינוי, ולכל אחד יש פתאום אחריות קולקטיבית על כל מי שלובש שחור לבן? 🙄
 
אבל יש פה כמה שאלות שכדאי לשאול:
⭐ אני שונאת חרדים ובצדק. זו בעיה שלהם כי הם אחראים לכל מה שאני חושבת עליהם.
🖊️ זה בדיוק כמו לומר "אני שונאת יהודים". יש יהודים רעים ויש יהודים טובים, וכל אחד אחראי על עצמו.
מי ששונא "חילונים" בגלל מה שכל מיני חילונים עשו ועושים, חוטא באותה מידה.
 
חובה לדעת: יש המון זרמים המכונים "חרדים". חלקם לא מתחתנים אלו עם אלו וחלקם שונאים זה את זה.
וכמו שהיהודים מורכבים מזרמים שונים מאוד ולא נבוא בטענות ל'ימנים' על מה שה'שמאלנים' עשו,
כך אם ה'פלג הירושלמי' עושה הפגנות וחוסם כבישים, אי אפשר לבוא בטענות ל 95% מהמכונים "חרדים".
וכך אם תלמידי הרב כלשהו יוצאים להתפרעויות, אין הגיון להצביע על מליון אנשים או לפנות אליהם באיזושהיא טענה או ציפייה בגלל שגם הבגדים שלהם שחורים.
 
⭐ אז למה הם לא יוצאים נגד???
🖊️ א. "הם" לא צריכים לצאת נגד. אין לי אחריות על אדם אחר בגלל שהוא לובש בגדים דומים לשלי.
ב. מי שקורא עיתונים "חרדיים", ימצא המון גינויים ואפילו קשים מאוד!!!
 
⭐ אז איך אני אקרא להם? מה אני אגיד?
🖊️ קודם כל, חשוב יותר איך תקראי להם בתוכך. איך תרגישי כשתשמעי או תגידי את המילה הזו.
חיזרו בבקשה 70 שנה אחורה וחישבו על קבוצת פייסבוק שמכנה אנשים על בסיס יומיומי "מזרחים" ו"ספרדים" (כנראה שע"פ רוב שלא בהקשר חיובי...)
 
⭐ אז אי אפשר להגיד יותר חרדים?
🖊️ ביום שתשמע את המילה חרדים וזה יצרום לך, ביום שתרגיש שזו מילה סטריאוטיפית, אז תוכל לומר אותה בלי להרוס את עצמך.
אם את שומעת "חרדים" ומיד שואלת את עצמך או את מי שאמר לך: מה הכוונה "חרדים"? מה זה "חרדים"? איזה חרדים? סימן שאת בכיוון.
 
⭐ הם בעצמם מכנים את עצמם חרדים, אז מה הבעיה פה? אולי גם לא נשתמש במילה "אנשים", זו מילה מכלילה מדי לכל בני האדם?
🖊️ שאלה מצוינת! יש פער עצום במשמעות המילה בפיו של מי שמגדיר את עצמו ככה לבין אחרים שקוראים לו ככה.
אתן דוגמא:
כש"החילוני" הולך ברחוב הוא רואה גבר, אישה, ילדה, סבתא ו...חרדי. סוג אחר של בן אדם... ועם התמונה של "החרדי" עולות באופן אוטומטי רגשות-אסוציאציות. איזה? לרוב: שליליות!
כש"החרדי" הולך ברחוב הוא רואה גבר, אישה, ילדה, סבתא ו... טוב תלוי לאיזה תת-קבוצה הוא משתייך. הוא רואה, חסיד, או ליטאי או ספרדי, או תולדות אהרון, או בעלז. הוא גם רואה "חילונים" ודתיים לאומיים.
מה שבטוח שהוא לא רואה סביבו "חרדים". ואין לו אסוציאציות סטריאוטיפיות על אותם "חרדים" שהוא רואה ברחוב...
 
⭐ ומי מפקח על החרדים כשהם קוראים לי חילונית? הרי במבחן הקונוטציה, 'חילוני' מהפה שלהם, נשמע לא פחות גרוע מה'חרדים' שבפה שלי.
🖊️ נכון. בקבוצה שלנו גם לזה אין מקום.
 
⭐ אבל כעובדה, יש קבוצה במדינת ישראל שנקראת חרדים, יש לה מפלגות שמייצגות אותה תחת אותו שם, והם בחרו בלבוש בכוונה כדי להתבדל, כלומר ליצור הבדל בינם לבין האוכלוסייה הכללית.
🖊️ נכון, המפלגות המייצגות הם לגמרי חלק מיצירת הסטריאוטיפים ומהבידול. הם המרוויחים מהבידול כי ככל שיש יותר בידול יש יותר מצביעים מגזריים.
יש פוליטיקאים ועסקנים שבאופן מכוון מייצרים ניכור ושנאה בין "המגזרים" כדי לייצר לעצמם תדמית מנהיגותית חזקה ולקבל יותר כוח וקולות.
 
⭐ טוב, נו נמאס כבר כל הזמן להיות רגיש שאף אחד חס וחלילה לא יפגע. מספיק כבר עם תרבות הפוליטיקלי קורקט!
🖊️ אז זהו שאין שום קשר בין פוליטקלי קורקט ו"רגישות", לבין בעיית המילים הסטריאוטיפיות. המילים הסטריאוטיפיות הורסות *אותנו* ופוגעות *בנו*. הן יוצרות ניכור מובנה שתוצאותיו מתגלגלות בצורות רבות: שחורים, יהודים, תימנים, אתיופים, מזרחים ועוד.
 
⭐ בשורה התחתונה אתה לא מאפשר לדבר, אתה משטיח את השיח וסותם פיות. אתה לא מאפשר לצעוק את הכעס שלי כלפי קבוצה אחרת.
🖊️ ההיפך הוא הנכון! כשאי אפשר לזרוק סיסמאות ולדבוק בהתבוננות שטחית וסטריאוטיפית, מכלילה ומנוונת, נוצר שיח הרבה יותר אמיתי, מורכב ועמוק.
ומבחן התוצאה הוא גיוון האנשים והשיח שמתקיימים בקבוצה שלנו.
 
⭐ יש עוד מישהו שחושב כמוך?
🖊️ הרב קוק, כתב לפני 85 שנה שהשמות המגזריים הם כמו עבודת אלילים. הם הפכו להיות המשקפיים-"האמת" דרכה אנו רואים את המציאות: "...כמו קיר ברזל עומד לפנינו בין מחנה למחנה. אין לנו עצה אחרת, כי אם להסיר את שמות הבעלים הללו מעל מחנותינו!"
 
🖊️ לסיכום:
סטריאוטיפים הם כמו גזענות והם אלימות!
הם התופעה הכי משפילה, הכי רומסת והכי משתיקה שקיימת בתרבות האנושית.
הם הופכים את האנשים לפרטים חסרי שם ורגש, וגורמים לנו לא לראות אותם ולא להכיר בהם.
הם מעוורים אותנו מלראות את האדם, את בחירותיו, את ייחודו, את ליבו, אהבתו, פחדיו, ותקוותיו.
 




לפני שנה גיליתי שיש עוד מישהו שטען זאת לפני.
הרב קוק: מסע המחנות - "היסוד" גיליון ס', כ"ו אלול תרצ"ג, 1933
          
 ...דומה לנו שהננו מחולקים לשני מחנות. תמיד רגילים לצלצל אצלנו בשני השמות המהווים את הקהל שלנו בכללו, והם "חרדים" ו"חופשים". שמות חדשים אשר מאז לא היו רגילים להיות מתבטאים אצלנו כלל. ידענו שאין בני האדם שווים במדרגותיהם, בייחוד במה שנוגע לתוכנם הרוחני, שהוא יסוד החיים, אבל שיהיה שם מוגבל ומיוחד לכך המתאר סיעות ומפלגות, מזה לא ידענו. וכדומה שבזה ודאי יש לנו לומר שהימים הראשונים היו טובים מאלה, והלוואי שנוכל להשכיח מאתנו, בכלל, את אלה שני השמות העומדים לנו לשטן על דרך החיים האיתנים והטהורים הראויים להיות שבים אלינו באור ה' אשר יאיר לנו. ההבלטה של שני השמות הללו וההסכמה הדמיונית המקשרת את האישים הפרטיים - שכל אחד מהם יתאמר לומר: אני הנני ממחנה זה, השני אומר גם הוא: אני הנני מחנה זה, וכל אחד ואחד הוא מרוצה מעמדתו - הרי הוא סותם את הדרך של התיקון ושל ההשתלמות משני הצדדים. "החרד", כלומר מי שהוא חושב את עצמו שהוא שייך למחנה זה שקוראים לו "חרדים", הרי הוא מביט הבטה מלמעלה למטה אל המחנה השני "החופשים". ובמה שנוגע למחשבות של תיקון, של חיפוש מעשים ושל תשובה, הלא מיד הוא שולח סקירת עין אל המחנה השני העומד לפניו בכל מערומיו מתורה ומצוות והוא חושב בדעתו, שהתשובה במלוא מובנה הלא שם היא דרושה, אליהם הדברים מכוונים, להם ולא לו. ו"החופשי", כלומר, מי שהוא עומד בזה המחנה שהוא מתאמר בשמו המודרני הזה, הרי הוא בוודאי חושב, שכל הרעיון של תשובה הרי הוא נוסח "חרדי" שאינו שייך לו כלל. ונמצא, שמכאן ומכאן הננו עומדים קרחים, ומוצא לרפואת מכאובינו הנפשיים מאין יבוא? ...אין לנו עצה אחרת אמנם, כי אם להסיר את שמות הבעלים הללו מעל מחנותינו.






איך מייצרים מרחב קהילתי כל כך מגוון ומורכב?
לא מאפשרים שפת תיוגים. אי אפשר לדבר עלי אלא רק אלי.
חייבים להגיב, אבל הוא פה, החרדי, החילוני, הרפורמי, המוסלמי. אתה לא יכול לדבר עליו, אלא רק עליו.






________________________________-




מאיפה הכל התחיל? 




אני אתחיל מהסיפור האישי שלי ואיך שהגעתי לכל זה. נולדתי בקיבוץ אחר כך עברנו למושב שיתופי ואחר כך לישוב קהילתי. 
לפני כ 20 שנה עברתי לעיר. היו לי הרבה חברים אבל לא כל כך הכרתי את השכנים שלי ואני חייב לומר שזה הציק לי.  
לפני 10 שנים עברתי לשכונה מאוד קהילתית, הרבה צעירים, הרבה סטודנטים, בתים נמוכים וחצרות.  
החלטתי לפתוח קבוצה כדי להכיר את השכנים שלי.
מה שהפך לאחר לו הרבה זמן לקהילה מה זה אומר קהילה זה אומר שזה לא רק מרחב פונקציונלי של עזרה וייעוץ אלה זה מרחב עם משמעות, שם, שייכות, עם חוקים וכללים עם זהות עם שייכות.


כמו בכל מרחב קבוצתי התחילו להתרחש בקבוצה תהליכים קבוצתיים.










החלטות, הכרעות - סכסוכים, שיימינג, פשעים למיניהם.
זאת היתה רק ההתחלה.


רציתי לעשות עיר-שכונה: ירושלמים וירושלמיות.
לא שיערתי שזה יהיה כל כך שונה, לא הכרתי ולא הבנתי מספיק לעומק את השברים והחומות.
התקפות ומלחמות אין קץ, גזענות וסטריאוטיפים- ערבים, דתיים, חרדים, שמאלנים. נחת עלי בבום ולא הייתי בטוח שזה ירגע יום אחד.
גלים של שנאה ואני 24 שעות לילות כימים מנסה. וסופג לתוכי. (להקריא דוגמאות)


אבל אני רוצה לפני שאני מקריא לכם, לדבר קצת על שפת הרשת. שפה ללא אינטונציה, פנים. תמונות (לפעמים) והרבה דמיונות על אנשים רחוקים ורעים בצד השני. קשה להרגיש אמפתיה, לראות את העיניים, את הכאב. ויורים.


עכשיו השאלה היא איך מייצרים כזה מרחב ללא אלימות מילולית? אוסרים על אלימות מילולית. נכון?
אבל יש אלימות מילולית שהיא סמויה. סטריאוטיפים וגזענות. היא הרבה יותר חמורה - אין אדם. אין מישהו עם לב, פחדים, אהבה. יש רק יצוג שטוח ומסוכן. כותרות. אסוציאציות.
כשאתם הולכים ברחוב מה אתם רואים??? תלוי את מי שואלים?
כלומר זו מילה אלימה. מילה שמופיעה חדשות לבקרים בעיתונים. תמיד בהקשר שלילי, ובעיקר בהקשר מכליל. אנחנו הטרוגנים, הקבוצה האחרת הומוגנים - הסינים, ההודים, הערבים, החרדים.


לדעתי, האלימות הכי קשה שש היא סטריאוטיפים וגזענות. מוחקים את הפרט, לא רואים אותו.






________________


מאיפה הכל התחיל?
הגעתי לנחלאות לפני 8 שנים.
לא אכיר את השכנים שלי.
קבוצה שתחבר את כולם.
כוחות בונים וכוחות הורסים - ציניות, דת ופוליטיקה.
חינוך של המקום, לא של האנשים. התערבות ונוכחות 3 שנים.
קהילה שהיא משפחה, מקום להתייעץ, לשתף, להתלונן, לבקש ולתת, למכור ולעזור.
זהות, בית כנסת מודרני רב תרבותי של ה 121
27 אלף, כל תושב וכל אדם חלק מחייו - 24 שעות ביממה. נתקעת בלי אבקת סוכר, נשאר לך חצי חסה, מוסר שמיכה, ארון או נעליים




החלטות, הכרעות - סכסוכים, שיימינג, פשעים למיניהם.
זאת היתה רק ההתחלה.


רציתי לעשות עיר-שכונה: ירושלמים וירושלמיות.
לא שיערתי שזה יהיה כל כך שונה, לא הכרתי ולא הבנתי מספיק לעומק את השברים והחומות.
התקפות ומלחמות אין קץ, גזענות וסטריאוטיפים- ערבים, דתיים, חרדים, שמאלנים. נחת עלי בבום ולא הייתי בטוח שזה ירגע יום אחד.
גלים של שנאה ואני 24 שעות לילות כימים מנסה. וסופג לתוכי. (להקריא דוגמאות)


אבל אני רוצה לפני שאני מקריא לכם, לדבר קצת על שפת הרשת. שפה ללא אינטונציה, פנים. תמונות (לפעמים) והרבה דמיונות על אנשים רחוקים ורעים בצד השני. קשה להרגיש אמפתיה, לראות את העיניים, את הכאב. ויורים.


עכשיו השאלה היא איך מייצרים כזה מרחב ללא אלימות מילולית? אוסרים על אלימות מילולית. נכון?
אבל יש אלימות מילולית שהיא סמויה. סטריאוטיפים וגזענות. היא הרבה יותר חמורה - אין אדם. אין מישהו עם לב, פחדים, אהבה. יש רק יצוג שטוח ומסוכן. כותרות. אסוציאציות.
כשאתם הולכים ברחוב מה אתם רואים??? תלוי את מי שואלים?
כלומר זו מילה אלימה. מילה שמופיעה חדשות לבקרים בעיתונים. תמיד בהקשר שלילי, ובעיקר בהקשר מכליל. אנחנו הטרוגנים, הקבוצה האחרת הומוגנים - הסינים, ההודים, הערבים, החרדים.


לדעתי, האלימות הכי קשה שש היא סטריאוטיפים וגזענות. מוחקים את הפרט, לא רואים אותו.






____________________________
כשאני שומע ע"חרדי" או "ערבי" או ספרדי" ר
אילו אסוציאציות עולות לי?
בליל רגשות ומחשבות שמתארות קבוצה ענקית של בני-אדם.
אפשר לכתוב אותם על דף. לשפוך הכל. אחר להסתכל ולנסות לזהות מה קורה שם.
אבל זה לא משנה, כי כל מה שעלה שם. הכל ביחד - זה הסטראוטיפ, זו הגזענות.
זה ציור של דמות שטוחה, עם דפוסים ידועים. 
כמו תיאור של מאות אלפי זומבים, בלי רגשות, בלי פחדים, בלי סיפור חיים אישי, בלי כאב.
הסטראוטיפ משטיח אין כבר בן אדם,




מבחן הסטראוטיפ:
1. אסוציאציות.
2. מה אני יודע על החיים שלהם, המצוקות, הרגשות "שלהם".
הסטראוטיפ חוסם את האמפתיה לפרטים. הוא מצייר דמות אחת גדולה, רוח אחת שקורים לה "חרדי", או "ערבי".
בתוך מגוון כל כך אדיר, וקבוצות שנלחמות ביניהם, מצטייר לו רגש כללי כלפי המושג.


השקר הסטטיסטי.
מה הרשה ללשכה לסטטיסטיקה או לכל גוף אחד, לעשות סטטיסטיקה על "החרדים"?
באיזה זכות שמים את הליטאים, החסידים, הש"סניקים, העדה החרדית, נטורי קרטא, הפלג הירושלמי, באותו משפט???
באיזו רשות החרדים שגרים בבני ברק, המאה שערים, באלעד, בביתר ובעוד מושמים תחת אותה כותרת?
באיזו חוצפה ערבים שגרים בעזה, בחברון, בגליל, במזרח ירושלים, ברמאללה, מוזכרים באותה נשימה?
באותה זכות שבה היתה אנטישמיות ועדיין קיימת.
באותה זכות שיש "שם" לישראלים בכל העולם, בגלל ונדליסטים שגונבים מגבות מבתי מלון.




_________________________________
שיחה עם מיקו
לפני 5 שנים לא הייתי מדמיין בכלל שאהיה קשור לקהילה, לעיר או לחברה. הייתי אומר שהסיכוי שאהיה מעורב חברתית בצורה כזאת נמוך יותר מהסיכוי שאהיה נהג מונית (בקטע טוב).. 
והיום? אני מעורב חברתית, קהילתית 




ומה קרה? אפשר לומר שהגיע מהרובד הנפשי, ואפשר לומר שהגיע מהרובד שעל פני השטח. פתחתי קבוצה והתגלגלתי. נקלעתי לכל מיני מצבים שבחרתי להתמודד איתם. פה נשאל השאלה למעשה למה בחרתי להתמודד איתם? זאת, כשרב מנהלי הקבוצות בח­­רו לא להתמודד איתם. ראיתי בפוסט של 'קבוצת מנהלי קבוצות' מה הדבר הכי חשוב שלמדו בתור מנהלי קבוצות. התשובה הרווחת הייתה שרב האנשים מטומטמים, אחרים כתבו שהם תמיד צודקים, ואחרים כתבו שאין מה לקחת ללב. לעומתם, אני למדתי שרוב חברי הקבוצה צודקים ואם אני לא מבין למה, אז אני צריך להתבונן ולחשוב למה אני לא מבין את מה שאומרים חברי הקבוצה. זה לא צמח מתוך כשרון מולד, אלא התפתח במקביל ללימודי פסיכודרמה שבהם למדתי שיש תהליכים קבוצתיים ולאו דווקא אינדיבידואליים. בנוסף למדתי שקיימת התמודדות של חברי הקבוצה עם הדמות הסמכותית של מנהל הקבוצה. ההבנה הזו גרמה לי לבין שיש להיכנס לראש של חברי הקבוצה, ולקחת את עצמי למקומות חדשים. זה גרם לי לראות את רב הקונפליקטים החברתיים הפוליטיים מהמקום האישי. גרם לי לראות גזענות וסטריאוטיפים כחרדות ופחדים קבוצתיים, וגם אישיים.. בסופו של דבר, זה הוביל אותי ללכת בדרך חברתית פוליטית מסוג אחר לגמרי, ממקום שמסתכל על מתחת לפני השטח של הקונפליקטים והאינטראקציות הבינאישיות, בין קבוצתית ובין דתיות. הבנתי שהדרך הפוליטית שלי היא דרך שמהותה היא בללמוד, לראות ולהכיר את האחר, את האויב ואת השונא. את מי שאני שונא ומי שונא אותי. ולא לראות בשביל לוותר או להתחשב או להתחנף, אלא לראות בשביל לראות. להתמודד עם הפחד, להבין את הפחד של לראות את אלו שאני במאבק איתם, אלו שאני במלחמה איתם. אלא לראות איך הוא רואה את העולם ואיך הוא רואה אותי. וגם להבין לעומק איך אני רואה אותם. הצלחתי לדבר עם אנשים על גזענות לא ממקום שיפוטי או מאשים, אלא ממקום של התבוננות עצמית בי ובאחרים. כלומר, פשוט לדבר עליו. וכך לפרק סטריאוטיפים פשוט על ידי דיבור והתבוננות. כשמדברים על משהו, לא כשתוקפים או מאשימים, זה מאפשר לראות דברים. למשל שהרבה פעמים שאנשים שלא מודים בגזענות שלהם, או אנחנו שלא מודים בגזענות שלנו היא למעשה גזענות שלנו. לפעמים יש גזענות סמויה שאנחנו לא מוכנים לראות אותה, וגזענות מודעת שאנחנו מוכנים להתמודד איה ולדון בה היא נחלשת. 




___________________________
מנהלי קבוצות פייסבוק: האחריות, הסיכונים והאיזון הנדרש
מבוא: האם החשש מוצדק?
בעולם הדיגיטלי של היום, קבוצות פייסבוק הפכו למרכז חשוב לשיתוף מידע וחופש ביטוי. אך לאחרונה, פסיקות בתי המשפט בנושא אחריות מנהלי קבוצות עוררו דאגה. רבים חוששים מתביעות דיבה ונוטים להסיר תכנים ביתר קלות. האם החשש הזה מוצדק?
במאמר זה נבחן את המצב המשפטי האמיתי, נסביר מתי באמת קיימת אחריות, ונציע דרכים לאזן בין הגנה על שמם הטוב של אנשים לבין שמירה על חופש הביטוי בקבוצות.
המצב הנוכחי: בין פחד לצנזורה
כיום, רבים ממנהלי הקבוצות בפייסבוק נוקטים בגישה מחמירה. הם מגבילים ומוחקים תכנים מסוגים שונים, כולל ביקורות צרכניות קשות, תלונות אישיות, או חשיפת התנהגויות פסולות. הסיבה? חשש מתביעות דיבה.
התוצאה היא שלעיתים קרובות, מידע חיוני נחסם מהציבור. בין אם מדובר בביקורת צרכנית חשובה, חשיפת עוולות, או שיתוף חוויות אישיות שליליות - הכל נעלם מפני הפחד המשתק.
האחריות המשפטית: מה באמת אומר החוק?
אז האם מנהלי קבוצות באמת חשופים לתביעות דיבה? התשובה מורכבת יותר ממה שנדמה:
                  * ללא תמיכה או ידיעה: כל עוד מנהל הקבוצה לא תמך בפוסט (שיתוף, לייק, או העלאת דיון לגביו) ולא התבקש להסירו, אין לו שום אחריות משפטית.
                  * כאשר מבקשים להסיר פוסט: גם כאשר יש בקשה להסרת תוכן, מנהל הקבוצה לא חייב להסיר מיד. הגנת "תום הלב" מגנה על מנהלים שפועלים באופן סביר.
לדוגמה, כפי שנקבע בפסק דין 7685-10-16:
"אני מקבל את טענת הנתבע, לפיה אין זה סביר לדרוש ממנו למחוק באופן מיידי כל פרסום שנטען לגביו שהוא מהווה לשון הרע. טענה זו נכונה בכל הנוגע לפרסומים שיש לערוך לגביהם לפחות בדיקה ראשונית לגבי אמיתותם."
דוגמה מהשטח: פסק דין מנחה
בפסק דין 3813-07-21, נדון מקרה שבו מנהל קבוצת פייסבוק נתבע על ידי אדם שטען כי פוסט בקבוצה פגע בשמו הטוב. בית המשפט קבע כי על מנהל הקבוצה לנקוט בצעדים סבירים לבדיקת תלונות על תוכן פוגעני, אך אינו נדרש להסיר מיד כל תוכן שמישהו טוען שהוא פוגעני. פסק דין זה מהווה תקדים חשוב המאזן בין אחריות מנהלי הקבוצות לבין הצורך בשמירה על חופש הביטוי.
הגנות משפטיות למנהלי קבוצות
                  * הגנת תום הלב: אם פעלתם בתום לב ונקטתם צעדים סבירים לבדיקת תלונות, תוכלו להיות מוגנים מפני תביעות.
                  * הגנת אמת דברתי: אם התוכן שפורסם הוא אמת ויש בו עניין ציבורי, זו הגנה חזקה מפני תביעות לשון הרע.
                  * הגנת הבעת דעה: ביקורת או הבעת דעה לגיטימית, גם אם היא קשה, מוגנת בדרך כלל על ידי חופש הביטוי.
זכות הציבור לדעת: האיזון החשוב
חשוב לזכור את החשיבות העצומה של זכות הציבור לדעת. קבוצות פייסבוק הן כיום אחת הפלטפורמות המרכזיות לשיתוף מידע ולדיון ציבורי. כאשר מסירים תכנים בקלות רבה מדי, אנו עלולים לפגוע ביכולת של הציבור לקבל מידע חיוני. לדוגמה, ביקורת צרכנית על מוצר פגום או שירות לקוי יכולה להציל אנשים מבזבוז כסף או אפילו מסכנה בריאותית.
לכן, האיזון בין הגנה על שמם הטוב של אנשים ועסקים לבין זכות הציבור לדעת הוא קריטי.
המלצות למנהלי קבוצות
                  * תיעוד: שמרו תיעוד של פניות ופעולות שבוצעו בתגובה. זה יסייע להוכיח תום לב במקרה של תביעה.
                  * הבחנה: זכרו כי ביקורת לגיטימית או שיתוף חוויות אישיות, גם אם קשות, אינם בהכרח לשון הרע.
                  * שיקול דעת: הפעילו שיקול דעת לפני הסרת תכנים, כדי לשמור על חופש הביטוי ומידע חיוני לציבור.
                  * מתן במה לתגובה: כאשר מתקבלת תלונה על פוסט פוגעני, שקלו לתת לצד הנפגע הזדמנות להגיב בקבוצה. לעיתים, דיאלוג פתוח עדיף על הסרת תוכן.
איזון בין אחריות לחופש ביטוי
פסק דין 7685-10-16 מדגיש את הצורך באיזון:
"מחד, משעה שהנתבע נטל על עצמו לפתוח קבוצת פייסבוק ולנהל אותה, ויש בידיו כלים להסרת תכנים פוגעניים, הוא נושא באחריות להסרת תכנים שהינם פוגעניים באופן מובהק. מנגד, ראוי להזהר בהטלת נטל כבד מדי על מנהלי אתרים, שאין באפשרותם לשאת בו, ואשר יגרור אחריו פגיעה בחופש הביטוי."
סיכום: אל תתנו לפחד להשתלט
חשוב לציין כי תביעות נגד מנהלי קבוצות הן נדירות ביותר. עד היום היו פחות מעשר תביעות כאלה, וגם הן היו יוצאות דופן.
מנהלי קבוצות צריכים לפעול בתבונה ובאחריות, אך לא לתת לפחד למנוע מידע חיוני ודיון ציבורי חשוב. האיזון בין הגנה על שמם הטוב של אנשים ועסקים לבין שמירה על חופש הביטוי הוא מורכב, אך חיוני לחברה דמוקרטית ופתוחה.
זכרו: הפלטפורמה שלכם חשובה. נהלו אותה בחכמה, באחריות, ומתוך הבנה של הכוח והאחריות שבידיכם. בכך, תוכלו לתרום לשיח ציבורי פתוח ומועיל, תוך שמירה על זכויותיהם של כל המעורבים.


_____________________________
השיימינג בקהילות הדיגיטליות: כוח, אחריות ודילמות
מבוא: האם החשש מוצדק?
בעידן הרשתות החברתיות, כל אחד מאיתנו הפך לעיתונאי, שופט וחבר מושבעים. בלחיצת כפתור, אנו יכולים להעלות לאוויר העולם מידע שעלול לשנות את חייו של אדם לנצח. אך האם זה אומר שעלינו לעשות זאת? ומה תפקידם של שומרי הסף הדיגיטליים - מנהלי הקבוצות בפייסבוק?
המנק"ל: בין הפטיש לסדן
דמיינו לעצמכם שאתם מנהלים קהילה וירטואלית של אלפי אנשים. יום אחד, מגיע לשולחנכם פוסט נוקב המאשים בעל עסק מקומי בהונאה. מה תעשו? תאשרו את הפוסט ותסכנו את שמו הטוב של אדם? או תמחקו אותו ותמנעו מידע חיוני מהציבור?
זוהי הדילמה היומיומית של מנהלי קבוצות הפייסבוק (מנק"לים). מצד אחד, הם מבינים את כוחו ההרסני של השיימינג. מצד שני, הם מכירים בחשיבותה של הביקורת הצרכנית ובזכות הציבור לדעת.
הפחד משתק את חופש הביטוי
"רק שלא יעלו פה שיימינג," זועקים רבים מהמנק"לים. הפחד מתביעות דיבה משתק אותם, גורם להם למחוק כל ביקורת שלילית ולחסום את אחד הכלים החברתיים החשובים ביותר בעידן המודרני.
אך האם פחד זה מוצדק? האם באמת כל פוסט ביקורתי חושף את המנק"ל לסכנה משפטית? התשובה, מסתבר, מורכבת יותר ממה שחשבנו.
המנק"ל כשופט: בין אחריות לזכות
פסקי דין עדכניים מראים כי לא כל עיכוב בהסרת פוסט מהווה עילה לתביעה. "אין זה סביר לדרוש ממנו למחוק באופן מיידי כל פרסום שנטען לגביו שהוא מהווה לשון הרע," קובע אחד מפסקי הדין.
אך עם הכוח באה אחריות. המנק"לים נדרשים לשקול היטב את החלטותיהם, לבדוק את אמיתות הטענות ולפעול בתום לב. זהו תפקיד מורכב, הדורש שיקול דעת ואומץ.
מורכבות המציאות: מעבר לשחור ולבן
חשוב לזכור כי המציאות מורכבת הרבה יותר מכפי שנדמה בפוסט בודד. מאות שיחות טלפון בעקבות מקרי שיימינג לימדו אותנו כי ברוב המוחלט של המקרים, המציאות המצטיירת בפוסט הנה חלקית מאוד. פרטים נוספים, שהושמטו בשוגג או במתכוון, עשויים להאיר את הסיפור באור שונה לחלוטין.
זה מעלה שאלה קריטית: כיצד מקבלים החלטה מושכלת כאשר התמונה המלאה אינה בהישג יד?
השיימינג: נשק או כלי?
אך בואו נרחיק מבט מעבר לשיקולים המשפטיים. מהו בעצם תפקידו של השיימינג בחברה המודרנית?
מצד אחד, זהו כלי רב עוצמה להרתעה ולהגנה על הציבור. הוא מאפשר לנו להרתיע על עוולות, לחשוף שחיתויות ולהגן על הצרכנים. החשש מפרסום שלילי ברשתות החברתיות יכול להרתיע עבריינים פוטנציאליים ולעודד עסקים לשפר את השירות שלהם.
מצד שני, הוא עלול להפוך לנשק הרסני, הפוגע באנשים חפים מפשע ומשמש ככלי לנקמה אישית. השאלה היא: כיצד מבטיחים שהשיימינג ישמש ככלי חיובי ולא כנשק?
הדילמה המוסרית: מי קובע את המידתיות?
נניח שתפסנו גנב בחנות. האם ראוי לחשוף את פרטיו ברשת? ומה אם מדובר בקשיש רעב שגנב לחם? או אולי בנער שגנב בגלל לחץ חברתי?
הבה נבחן כמה מקרים ספציפיים:
                  * אישה גנבה שוקולד מהמכולת
                  * ילד גנב אופניים
                  * קשיש בעל חנות בגדים שמטריד מינית נשים
                  * אדם שלא אוסף את הצואה של הכלב שלו
כל אחד מהמקרים הללו מעלה שאלות אתיות מורכבות. האם העונש החברתי של השיימינג מתאים לחומרת המעשה? מי מחליט על כך?
השיימינג, בניגוד למערכת המשפט, אינו מאפשר לנו לשלוט בעוצמת ה"עונש". פוסט יכול להגיע לעשרת אלפים איש או למאה אלף. ההשלכות עשויות להיות הרסניות ובלתי הפיכות.
תפקידן הקריטי של קבוצות פייסבוק
קבוצות הפייסבוק הקהילתיות הגדולות הפכו לאחד ממוקדי ההשפעה התקשורתיים החשובים ביותר, ברמה הקהילתית ואף הארצית. הן מהוות פלטפורמה קריטית לביקורת צרכנית ולשיתוף מידע חיוני.
אך האם הפחד מתביעות משתק את הפלטפורמות הללו? האם אנחנו מאבדים כלי חברתי חשוב בגלל חשש מוגזם?
היבטים משפטיים: מה באמת אומר החוק?
חשוב להבין את המסגרת המשפטית. על פי פסיקות עדכניות, מנהל קבוצה אינו נושא באחריות אוטומטית לכל פרסום בקבוצה שלו. כל עוד הוא פועל בתום לב ועורך בדיקה סבירה, הוא מוגן מפני תביעות.
יתר על כן, התייעצות עם עורך דין לגבי פוסט ספציפי יכולה להוות הגנה נוספת תחת טענת "תום לב" לפי סעיף 16 לחוק לשון הרע.
גילוי נאות: מאחורי הקלעים של מנהל קבוצות
כמנהל של עשרות קבוצות פייסבוק קהילתיות בירושלים, חוויתי על בשרי את המורכבות של הנושא. קיבלתי עשרות איומים ואף הוגשה נגדי תביעה גדולה שנדחתה.
חוויות אלו לימדו אותי שהפחד מתביעות, למרות שהוא מובן, לעתים קרובות מוגזם. עם זאת, הן גם הבהירו לי את האחריות הכבדה המוטלת על כתפי המנק"לים.
לקראת איזון: בין זכות הציבור לדעת לבין הגנה על הפרט
אז מה הפתרון? כיצד נוכל ליהנות מיתרונות השיימינג מבלי ליפול למלכודות שהוא טומן?
התשובה טמונה באיזון עדין. עלינו לפתח מדיניות ברורה ושקופה, המאזנת בין זכות הציבור לדעת לבין הגנה על הפרט. עלינו ליצור מנגנוני בדיקה ואימות, לאפשר זכות תגובה ולהגביל את משך החשיפה של פוסטים פוגעניים.
שאלות נפוצות ותשובות
לסיום, הנה כמה שאלות נפוצות שעולות בנושא:
                  * האם מנק"ל חייב להסיר כל פוסט שמישהו טוען שהוא לשון הרע? לא. יש זמן סביר לבדיקה ושיקול דעת.
                  * האם אישור של פוסט ביקורתי חושף את המנק"ל לתביעה? לא בהכרח, במיוחד אם נעשתה בדיקה סבירה ופעולה בתום לב.
                  * מה עדיף - להגן על שמו הטוב של אדם או על זכות הציבור לדעת? זו שאלה מורכבת שתלויה בנסיבות הספציפיות של כל מקרה.
סיכום: האחריות בידינו
בסופו של דבר, האחריות מוטלת על כתפינו - המנק"לים, חברי הקהילות הדיגיטליות וכל אחד מאיתנו כמשתמשי הרשתות החברתיות.
עלינו להבין את עוצמת הכלי שבידינו ולהשתמש בו בתבונה. עלינו לזכור שמאחורי כל פוסט עומד אדם, עם משפחה, חברים וחיים שלמים שעלולים להיפגע.
השיימינג הוא חרב פיפיות. בידיים הנכונות, הוא יכול להיות כלי לתיקון חברתי. בידיים הלא נכונות, הוא עלול להפוך לנשק הרסני. האתגר שלנו הוא ללמוד להשתמש בו בחוכמה, באחריות ובמידתיות.
כי בסופו של יום, החברה שאנו יוצרים ברשת היא בבואה של החברה שאנו רוצים לחיות בה במציאות. והאחריות לעצב אותה - היא שלנו.




_____________________________________
שיחה עם עוס"ם (עמנעמי)




________________


זאביק:
 יופי. אחלה. אז נעים מאוד. קודם כול, ממש כיף גדול. כמו שנעמי אמרה, בשבילי זה כיף לפגוש אנשי מקצוע שקשורים לתחום הקהילות, ובעיקר כאן – עובדות ועובדים סוציאליים – כי תמיד מעניין לראות את נקודת המבט מהצד שלכם.
אני גם כאן כדי לספר לכם על מה שאני עשיתי, אבל גם לשמוע אתכם, כי זה מאוד מעניין אותי לשמוע איך אתם רואים את הקהילות והתהליכים שקורים בקהילות.
היום אני רוצה לספר לכם על עולם חדש של קהילות, איך שאני פוגש את זה. נעמי קוראת לזה (והרבה קוראים לזה) "קהילות וירטואליות". אני קצת פחות מתחבר להגדרה הזו, אבל יש לנו עוד הרבה מה לדבר על זה.
________________


מי אני?
בעשר השנים האחרונות אני מנהל קהילות פייסבוק בירושלים, ומתעסק המון באוטומציות (טכנולוגיה של ניהול תהליכים אוטומטיים במחשב). זה גם כלי שעוזר לי לנהל את פייסבוק, אבל זה גם סוג של תחביב.
בואו נתחיל מההתחלה, מאיפה הגעתי לכל זה.
נולדתי לפני 46 שנה בקיבוץ לביא שבגליל. אחר כך עברנו למושב קשת ברמת הגולן (מושב שיתופי). בגיל שבע עברנו ליישוב (יישוב קהילתי), בית אל ליד ירושלים, וגדלתי שם עד סוף התיכון. אחרי התיכון למדתי בישיבה גבוהה בבית אל כמה שנים, ואז עברתי לירושלים.
עברתי לגור בעיר, בירושלים. שם למדתי חינוך שנה אחת, אחר כך תואר ראשון ושני בכימיה, וגם למדתי פסיכודרמה במכון "כיוונים" בתל אביב במשך שלוש שנים. במקביל עשיתי קורסים בפסיכולוגיה באוניברסיטה הפתוחה, כדי להישאר בתחום.
כל אותה תקופה חייתי ועבדתי בירושלים, ובזמן הזה הפריע לי כל הזמן משהו שקוראים לו... "שכנים". בכל המקומות הקודמים שגדלתי בהם היו לי יחסי שכנות מאוד ברורים; הכרתי אותם, אמרתי שלום, הסתובבתי ביישוב. אבל בעיר, בירושלים, גרתי בשכונת בית וגן. הייתי אדם חברותי וידידותי, אבל את השכנים שלי בבניין לא באמת הכרתי. בקושי ידעתי איך קוראים להם, אם בכלל.
הבנתי שכך זה בעיר: אנשים גרים ביחד בבניין שנים ארוכות – ולא מכירים. בעיניי זה היה אבסורד, אפילו מתסכל.
אחר כך עברתי לנחלאות, שכונה יותר כפרית מבחינת הבנייה (חצרות צמודות, סמטאות קטנות). חשבתי שזה ישתנה; כשהגעתי לנחלאות כבר הכרתי בין 100 ל-200 אנשים דרך חברים. אבל עדיין – את השכנים שלי בסמטה לא הכרתי. אלא אם כן במקרה יבקשו חלב או סוכר באמצע הלילה...
________________


הקמת קבוצה שכונתית בפייסבוק
אז מה עשיתי? פתחתי קבוצת פייסבוק לשכונה. לא באמת ידעתי בהתחלה מה זה אומר, אבל הבנתי שזה מה שאני צריך כדי לחבר את השכנים.
הקבוצה התחילה לגדול, ואנשים התחילו להתייעץ, לשתף, למסור חפצים, להתלונן; היו שם גם נושאים מורכבים, תלונות על הטרדות או על בעלי עסקים – כל התהליכים שקורים בקבוצות. זו הפכה לקבוצה מאוד דינמית ואינטנסיבית.
למשל, נושא ההשאלות: נוצרה תרבות חדשה של השאלת חפצים. בהתחלה אנשים לא הרגישו בנוח להשאיל חפצים למי שהם לא מכירים. עבורי, שגדלתי ביישוב, היה ברור שזה טבעי. אז כל פעם שמישהו ביקש מקדחה או פנס – הצעתי את שלי. זה נגע באנשים וחיבר אותם יותר לשכונתיות. מי שהשאיל ממני, הצטרף בהמשך למעגל המשאילים. היום זה הפך לחלק בסיסי – אנשים עוצרים ומשאילים דברים זה מזה על בסיס יומי.
מבחינת השלכות במציאות, כלומר מה שקורה באמת בשכונה עצמה מעבר לעולם הווירטואלי: התחילו להיווצר מפגשים, עזרה הדדית, ובעצם הקבוצה המשותפת פתחה מרחב לשיתופיות וקהילתיות.
________________


התרחבות הקונספט לכל ירושלים
אחרי כשלוש-ארבע שנים הבנתי שאני רוצה להעתיק את הקסם הזה לכל ירושלים. התחלתי לפתוח קבוצות שכונתיות לכל השכונות בירושלים, וגם קבוצות נוספות לפי תחומי עניין (כדי לא להציף כל קבוצה שכונתית בפרסומים שלא קשורים אליה).
למשל, פתחתי קבוצות בענייני טיפוח ויופי, בישול, וכדומה – הכול ברמה הירושלמית. המטרה הייתה לנתב מידע. אבל באמת המוקד היה ונשאר קבוצות שכונתיות־קהילתיות בכל העיר.
היום, אחרי בערך תשע שנים, יש לנו ברחבי ירושלים הרבה קבוצות שונות: קבוצות שכונתיות, קבוצות לנושאים ספציפיים, וגם קבוצה אחת גדולה של כלל תושבי העיר – "ירושלמים וירושלמיות" – שמונה היום מעל 150 אלף חברים.
________________


מורכבות העיר ירושלים
כשאומרים "קבוצה ירושלמית", צריך להבין שירושלים היא אחת הערים הכי מורכבות בעולם – מבחינת אוכלוסיות, מגזרים, דעות, דתות ולאומים. הכול משולב ומתנגש בעיר אחת, וצריך להחזיק את כולן ביחד.
אפשר לראות דוגמאות: תפילות הרמדאן במסגד אל-אקצא, תמיכה בחיילי צה"ל, בתי חב"ד שעושים ליל הסדר, מצעד הגאווה – וכולם חיים באותו מרחב. בקבוצה הירושלמית הגדולה, הכול צף ועולה. לדוגמה, יש פוסטים על אנשים שמזכירים להניח תפילין, זוג רפורמי שמחפש מוהלת, מישהו שמחפש לקנות משהו לא כשר לפסח, בחור מוסלמי שמרגיש שמאשימים אותו בהסתה, וגם פרסומים על קריאת ברכות השחר למי שלא הספיק. הכול באותה קבוצה.
________________


על המפגש שלנו והמשך ההרצאה
המפגש הזה תמיד מרתק אותי ומאתגר. אני כאן כדי לספר מה אני עשיתי, אבל גם כדי ללמוד מכם – אנשי המקצוע.
מבחינה טכנית (בזום), כולנו כרגע על "מיוט". אם מישהו או מישהי רוצה לדבר, אפשר ללחוץ על מקש הרווח ולהחזיק אותו כמו ווקי-טוקי – לדבר ואז לשחרר.
כמו כן, מי שטרם עשה זאת, אני ממליץ לעבור לתצוגת "Side by Side" (בפינה העליונה) כדי שהמצגת תוצג בצד, והתמונות של המשתתפים לא יסתירו אותה.
נשמח לשאלות במיקרופון או בצ'אט.
________________


הנושאים המרכזיים
                  1. האם קבוצות פייסבוק הן קהילות?
                  2. מהם האתגרים שבניהול קהילות פייסבוק?
                  3. עקרונות ניהול קהילות – חלק ראשון היום, וחלק מעמיק יותר במפגש הבא.
________________


תרגיל ראשון: אילו קבוצות פייסבוק אתם מכירים?
אני שולח בצ'אט קישור ללוח שיתופי. אנא כנסו, ועשו דאבל-קליק להוספת פתקים (פוסט-איט) עם שמות של קבוצות פייסבוק שאתם מכירים. אפשר כל דבר, בלי סדר או התעמקות מיוחדת – פשוט רשימה.
(משתתפים כותבים בלוח השיתופי)
"מעונות אל חי"... "רעננה"... "חריש"... "בית שמש"... "באר שבע"... "רכבים לחילופי ידיים"... "צילום"... "צריכים משהו נתיבות"... "אבו סנאן"... ועוד.
רואים? מדהים כמה קבוצות שונות ומגוונות קיימות. כמספר בני האדם, כך מספר הקבוצות.
________________


דיון קבוצתי: קבוצה או קהילה?
עכשיו אציג חמש קבוצות פייסבוק (חלקן וודאי מוכרות). אחלק אתכם לחדרים בזום למשך כשבע דקות. בכל חדר תדונו אם כל אחת מהקבוצות היא "קהילה" או "רק קבוצה". אחר כך אולי נשאל גם על ריבוי קהילות – אם זה טוב או לא. אבל העיקר: עבור כל אחת מחמש הקבוצות, להחליט ולנמק: קהילה או קבוצה?
                  1. "מאמא מצחיק"
                  2. "אבא פגום"
                  3. "ירושלמים וירושלמיות"
                  4. "צריכים משהו"
                  5. "דירות מפה לאוזן בתל אביב"
אני שולח בצ'אט רשימה של חמש הקבוצות האלה.
(ניסיון לחלק לחדרים בזום – תקלות טכניות.)
________________


נעמי:
 אני יכולה לעשות חלוקה אוטומטית?
זאביק:
 כן, בבקשה. בואי נעשה חמישה חדרים. בכל חדר כשש–שבע משתתפים. ניתן לכם שבע דקות.
(המשתתפים יוצאים לחדרים לדיון, נשארים כמה ברקע.)
________________


(שיחה בין נעמי לזאביק בזמן שהמשתתפים בחדרים)
נעמי:
 וואו, זה מרתק. תודה, זאביק. הפתיחה שעשית נהדרת.
זאביק:
 תודה רבה. זה באמת מאתגר להעביר סדנה בזום לאורך זמן, אבל נראה שזה עובד.
(מסיימים שיחה קצרה, זאביק קופץ לבקר בחדרים השונים, חוזר.)
________________


זאביק (מחזיר את כולם לדיון המרכזי):
 טוב, עברו שבע דקות מאוד מהר, אז החזרתי אתכם. אני שואל: הייתם רוצים עוד חמש דקות?
(המשתתפים מבקשים עוד זמן, התהליך נמשך עוד כמה דקות בחלוקה לחדרים. חלק לא חזרו לאותה קבוצה וכדומה – תקלות שגרתיות של זום.)
________________


סיכום הדיון הקצר
עכשיו, אני שולח לכם סקר בצ'אט. סמנו ליד כל אחת מחמש הקבוצות האם לדעתכם זו קהילה או קבוצה. (משתתפים ממלאים.)
בואו נראה את התוצאות:
                  * "מאמא מצחיק" – כ-70% אמרו שזו קהילה, 30% אמרו שלא.
                  * "אבא פגום" – דומה ל"מאמא מצחיק".
                  * "ירושלמים וירושלמיות" – כ-83% אמרו שזה קהילה.
                  * "צריכים משהו" – כ-20% אמרו שזה קהילה.
                  * "דירות מפה לאוזן בתל אביב" – כ-16% אמרו שזה קהילה.
מעניין מאוד. נשמח לשמוע הסברים. מי רוצה להגיד, למשל, למה "דירות מפה לאוזן" בתל אביב היא כן או לא קהילה?
________________


משתתפת (מירי):
 אנחנו אמרנו שבקבוצות כמו "דירות מפה לאוזן" או "צריכים משהו" יש מענה לצורך פונקציונלי רגעי. זה לא באמת מייצר תחושה של שייכות וביטחון לאורך זמן, ולכן מבחינתנו זה יותר "קבוצה" מאשר "קהילה". לעומת זאת, "ירושלמים וירושלמיות", שאנשים מרגישים שייכות גדולה אליה, וכן "מאמא מצחיק" או "אבא פגום", עונים לצורך רחב יותר, לא רק צורך חד-פעמי.
________________


משתתפת אחרת (מעיין):
 בקבוצה שלנו אבחנו את זה בצורה דומה. "דירות" ו"צריכים משהו" הן קבוצות פונקציונליות וזמניות, בעוד בקבוצות האחרות יש קשר מתמשך, יחסי גומלין, הווי, התארגנויות מחוץ למרחב הווירטואלי, וכדומה.
________________


משתתפת נוספת:
 אני אישית לא מרגישה ש"אבא פגום" זו ממש קהילה, אבל "ירושלמים וירושלמיות" כן, כי שם יש גם מפגשים פיזיים ועזרה הדדית אמיתית. אולי אני פשוט מכירה יותר את הקבוצה הירושלמית.
________________


נקודות להתייחסות
באמת יש דילמה: האם קבוצה בפייסבוק יכולה להיחשב "קהילה"?
יש מי שיאמרו שזה זמני, לא יציב, ואולי "וירטואלי" לא יכול להיחשב "ממשי". מנגד, יש אחרים שיאמרו שהעולם הווירטואלי הוא חלק בלתי נפרד מהמציאות שלנו כיום, וקבוצה וירטואלית עשויה להיות משפיעה ומשמעותית לא פחות מקהילה פיזית.
פייסבוק עצמה הבינה לפני כמה שנים שכוחן הגדול טמון בקבוצות. פייסבוק התחילה להשקיע בתשתיות מיוחדות לקבוצות ולמנהלי קהילות ברחבי העולם.
________________


דוגמאות חווייתיות
אני יכול לספר על "נחלאות" שלי, ועל "ירושלמים וירושלמיות". יש אנשים שמגיבים שהקבוצה מרגישה עבורם כמו משפחה, בית, קהילה. אנשים ממש נפגעים אם מוציאים אותם מהקבוצה – כאילו סילקו אותם מהקהילה.
יש כאלו שמגדירים את הקבוצה כ"קהילה מדהימה" או "משפחה ענקית", ויש מי שמתייחסים לאותו מרחב כ"מרחב אינטרנטי יחסית בטוח" בתוך עידן מאוד פרוץ מבחינה אישית וחברתית.
עוד דוגמה זה לראות איך זה משפיע על המציאות הפיזית: אנשים עוזרים אחד לשני, מתארגנים, נפגשים, מקיימים אירועים. מישהו מחפש פתרון לבעיה בשכונה – מיד צצים פוסטים, ונוצרה התגייסות של תושבים.
________________


לסיכום ביניים
זוהי תופעה חדשה שקיימת בעולם בסביבות העשור האחרון: קהילות אונליין מבוססות פייסבוק (או פלטפורמות דיגיטליות אחרות). יש חילוקי דעות בין אנשי מקצוע לגבי האם נכון לקרוא להן "קהילות" או רק "קבוצות". גם הגדרות מסורתיות של קהילה עשויות לא להתאים לגמרי למציאות המתחדשת.
אני באופן אישי, כשאני רוצה להבין אם קבוצה היא קהילה, אני בודק איך חברי הקבוצה עצמה מרגישים לגביה. האם הם תופסים אותה כמקום משמעותי של שייכות? אם כן – כנראה מדובר בקהילה, לפחות עבורם. גם ביישוב פיזי, יש אנשים שמרגישים קהילתיות עמוקה, ויש שלא. אותו הדבר בעיניי נכון גם במרחב הפייסבוק.
________________


עיר עמים


תודה רבה. איך אתה עושה את זה?
–כן.
–מה אתה יודע?
–לא, כן. אתה יודע, אתה יודע?
–כן?
–כן, כן. אני צחקתי.
אבל אני, נגיד, אתמול... הייתה איזו הצגה ומרחב. אז יש לי את הרעיון המוּמְטָר, הטיסה, שברק רביבה שואל אותו שאלות. ואז הוא אומר: "אני לא מדבר איתך, אתה לא יודע שאני מדבר פה לא רק על משהו כזה?" והוא גם אומר: "התקשורת נותנת לי שאלה אחת כדי שאני לא אתראיין." אומרים לי: "אתה לא..." שואלים: "למה לא התראיינת?" ואני אומר: "למה אני מתראיין? אף אחד לא שאל, 'למה אתה מתראיין?'"
אז מה? את רוצה לשאול משהו? שאני פשוט אספר מה... מה לספר עליו?
–זה התחיל, איך זה עובד? זה התחיל מיוזמה חובבנית לפני כמה שנים: פתחתי קבוצה בשכונת נחלאות, וזה גדל וגדל והפך לרשת של קבוצות בכל השכונות בירושלים, וגם לקבוצה גדולה וסוערת של כלל התושבים.
–את מצליחה עם כל התושבים?
–זה גדול בטירוף?
–כן, שם היא מירושלמיות. סיכוי טוב.
–"יותר פרוח"? איך אמרת?
–לא, לא... "יותר פרוח"? מה זה אומר "פרוח"?
–כל מיני, כאילו, פחות נעים. אני "מטריד את המטר" — כלומר, מי שמטריד בקבוצות, אפשר אולי לתת לו צ'אנס פעמיים-שלוש, ואז אני כבר רואה דפוס ומפסיק את זה.
–כן, זהו.
אז אתה מנהל בהצלחה את כל הקבוצות?
–כן. בחלק מהקבוצות יש לי מנהלי-משנה שיודעים, נגיד, בגילה ובלחומה וכאלה, כי גם קשה לי לנהל הכול לבד. אני מוגבל בזמן וגם לא כל כך מחובר לשכונות שאני לא גר בהן. נחלאות היא הקבוצה הגדולה והוותיקה, אז אני מנהל אותה מההתחלה. גם את רֶחֲבְיָה קצת. אבל היא… היא גדולה ורועשת מאוד, והאנרגיה לניהול שלה גדולה פי עשרים מכל שאר השכונות. זה לא דומה בכלל.
–זה אותה מנהלתיות?
–כן.
–אבל זאת העבודה שלך? זה עסק?
–לא, זה לא עסק כלכלי, זה לא נבנה בשביל זה. רק בחודשים האחרונים אני מנסה כל מיני שיטות. זה לא פשוט.
–זה לא פשוט ניהולית?
–כן.
–ואיך אתה מצליח לפרנס את עצמך במקביל לזה?
–בכל מיני כיוונים. זה מורכב. אין מודל קיים, אין עם מי להתייעץ כמעט, אף אחד לא מבין את המטריה הזאת. לפעמים אני מנסה לפרסם בקבוצות, לייצר הכנסה באמצעות פרסומות או שיתופי פעולה, אבל זה לא תמיד מצליח, קשה מאוד לייצר מזה משהו קבוע.
–היום פייסבוק... הם מאוד מעודדים את עולם הקהילות, נכון?
–כן, בשנה-שנתיים האחרונות פייסבוק אכן שמה דגש על קהילות, כי זו בעצם העוצמה הגדולה שלהם מול רשתות אחרות. הם גם מעודדים מנהלי קהילות לפעול, לפעמים מציעים לנו כלים מיוחדים או מזמינים לכנסים בחו"ל. אבל עדיין זה מורכב.
–איך הם מעודדים?
–לא תמיד ברור. יש חששות מהרבה דברים — פייק ניוז, צנזורה וכדומה — אז הכול זהיר. אבל כן, הם מאוד מעודדים, וזה מעניין.
בחודשים האחרונים אני מנסה גם לבנות מודל כלכלי. אחת הדרכים היא למכור ולשווק תוכנות שבניתי (כלומר, לא אני כתבתי, אבל פיתחתי מערך רעיוני) שמסייעות בניהול הקבוצות. יש לי כל מיני אוטומציות שיודעות לבד לרוץ על הקבוצות, לאסוף מידע, לנתח, למחוק או לאשר פוסטים — המון פעולות אוטומטיות שחוסכות זמן עצום בניהול כזה רחב. אני עובד עם פרילנסרים מחו"ל (למשל מאוקראינה) במחירים סבירים, בניתי לאט-לאט "אימפריה" טכנית, למרות שאין לי חברת סטארט-אפ עם משקיעים.
האתגרים בניהול קהילות בירושלים
 האתגרים שקיימים פה, מעבר לאתגרים הרגילים — כמו שיימינג, תלונות על הטרדות, אנשים מתלוננים שאני מוחק או לא מוחק פוסטים — יש גם עניין ייחודי בירושלים: מתחים דתיים, לאומיים, תרבותיים. זה סופר-מורכב. אני לא יכול להתחמק מאחריות. אם אני משאיר פוסט, זו אחריות; אם אני מוחק, זו אחריות. וגם יש מצבים שהם בכלל מחוץ לקבוצה. למשל, אתמול פנו אליי שלושה אנשים על מישהו שגנב להם מהבית, או מישהו שהטריד מינית... הם מבקשים ממני לעזור, לתווך, "להתערב" — אבל לפעמים זה בכלל לא קשור ישירות לקבוצה.
–מה זאת אומרת, להתערב?
–למשל, אנשים מתייעצים איתי: "מה לעשות? למי לפנות?" כי הם מכירים אותי מהקבוצה, או כי הם יודעים שאני סוג של "אוזן קשבת" לתושבים. יש כאלו שרואים בי סוג של "פרנס הקהילה". כתבו פעם שאני "הרב הווירטואלי" או "הרב הרוחני", כי הרבה אנשים פונים אליי. לעתים גם על סכסוכי שכנים, על ויכוחים בין עסק ללקוח, ואפילו הטרדות מיניות, כשמישהי לא רוצה לגשת למשטרה אבל כן רוצה שאעזור לה איכשהו. לפעמים מספיק לשוחח עם שני הצדדים, או לבקש ממישהו להתנצל. זה לא תמיד מורכב.
כמה קבוצות בפועל יש ברשת הזאת?
 קשה לספור במדויק. יש קבוצות בהתחלה, יש קבוצות מאוד פעילות. יכול להיות שבסך הכול זו כמות של 150 קבוצות, אבל ברמה היומיומית פעילים אולי 70-80. יש קבוצה לכל שכונה כמעט, יש גם פיצולים לפי נושאים. בחלקן אני ממנה מנהלים מקומיים, כי אני לא יכול לבד.
זה עסק?
 זה לא עסק במובן הכלכלי, כמו שאמרתי. אבל יש הרבה עבודה מנהלתית. לפעמים אנשים באים ואומרים: "יש צורך בקבוצת איפור", כי בקבוצה הכללית עולות מלא שאלות על איפור, והפוסטים הופכים ויראליים, אז במקום להציף את הקבוצה הראשית — פותחים קבוצה נפרדת. ככה עם דירות, סאבלט, ועוד תחומים. כל נושא שיש לו מסה קריטית — אני פותח עבורו קבוצה נפרדת.
כל זה עוד החלק הקל יחסית. ירושלים מוסיפה עוד מורכבות: מתחים בין חרדים לחילונים, בין יהודים לערבים, בין ימין לשמאל, בין מסורתיים ללהט"ב. כל זה צף בקבוצה הגדולה, ואנשים כותבים משפטים מאוד קשים. בהתחלה, בשנתיים הראשונות (אני חושב שהתחלתי את הכול לפני שלוש וחצי או ארבע שנים), זה היה ממש בלתי אפשרי. כמות הגידופים, העלבונות המילוליים, האלימות ברשת — זה היה מטורף. ולי היה נורא קשה.
אני לא חושב שגזענות זו תופעה של "לא אכפת". אני כן חושב שגזענות היא תופעה שמחריבה את החברה וגורמת נזק. אני רואה אותה במגוון שלם של סטריאוטיפים: כלפי חרדים, כלפי ערבים, כלפי רוסים, מרוקאים, תימנים, כל מה שתחשבו. הרבה מאוד סטיגמות. לפעמים רואים פוסטים בסגנון: "אל תלכו לשם, יש שם מוכרת ערבייה", או "אל תלכו לגינה הציבורית, שם יש..." או דברים של "מוות לערבים" או "חרדים מסריחים". גם אנטי-דתיים ולהפך. אנשים משתמשים בקבוצה כבמה לשחרר אנרגיות. זה השפיע ממש לרעה על השיח.
זה חייב ניהול מאוד אקטיבי שלי. אני נמצא שם כל יום, מוחק ומתקן. לפעמים אני מבקש מאדם לתקן מילה. למשל, הייתה מישהי שכתבה: "נכנסתי בטעות לבית חנינא והרגשתי שזה מקום עוין". אמרתי לה: "אני מבין שהרגשת פחד, אבל אי אפשר פשוט להגיד 'זה מקום עוין' כעובדה". והיא מחקה. אני מאמין שהשפה יוצרת מציאות, ובלי שפה אי אפשר לתפוס את העולם. לכן אני מנסה למנוע ניסוחים מכלילים: אי אפשר לכתוב "ערבים" בצורה מכלילה, אי אפשר לכתוב "חרדים" ככה סתם, אלא להתייחס למקרה נקודתי. זה אכן מצמצם את השיח הגזעני.
אחד המאבקים הכי גדולים שלי היה סביב המילה "חרדים". אי אפשר לכתוב בקבוצה: "החרדים האלה עושים כך וכך". אני מוחק. אחרי מאות או אלפי פעמים, אנשים כבר הפנימו ויודעים שזה לא עובר. אני בטוח שזה משפיע. הם נזהרים. זה משנה את השיח. היום, לעומת לפני שלוש שנים, כמעט ואין ביטויים כאלה.
יש גם דוגמאות מעודדות. למשל, יש לנו בקבוצה שני אנשים מאוד פעילים, שנמצאים כנראה ממזרח העיר. אחד מהם נהג אוטובוס בשם וליד, שכל הזמן מעלה פוסטים חמודים ומשעשעים, מקשט את האוטובוס שלו לחגים יהודים, חגים מוסלמים, מביא בלונים ושוקולדים לנוסעים. הוא כבר שנים ככה, אנשים ממש אוהבים אותו. פעם, לפני שלוש שנים, היו תגובות קשות כמו "מה הוא מחפש פה?" היום זה כבר ממש השתנה, הרוב מקבלים אותו בברכה, אין השוואה למה שהיה אז. בעבר היו כותבים, "זו קבוצה של יהודים, מה עושים פה ערבים?!" הוא עזב וחזר כמה פעמים. כיום כבר אין כמעט התנגדות.
התפקיד שלי הוא לא רק לפקח טכנית, אלא לנסות לתרום לשיח טוב יותר. עכשיו, פוסטים חברתיים/פוליטיים זה אתגר, כי כל אחד מיד רוצה להגיב, יש כאלה עם עלבונות, עם שנאה. אם אני לא אתערב, הם משתלטים על השיח. אז במשך הזמן, בעזרת ניהול עקבי, נוצר מרחב סובלני יחסית. לפעמים אנשים כותבים: "הקבוצה נהייתה שמאלנית", אבל זה פשוט כי הם רואים שיש נורמות של כבוד ודיבור מנומס.
(הכדאיות במחקרים ונתונים על הקבוצה)
 יש פה המון פוטנציאל למחקרים. כמות המידע והאינטראקציות עצומה. הייתי שמח אם מישהו היה לוקח את זה בתור מחקר סוציולוגי או פסיכולוגי, כי יש פה המון דפוסים מעניינים.
(הקשר למזרח ירושלים ולקבוצות ערביות)
 יש גם קבוצות דומות במזרח ירושלים, עם עשרות אלפי חברים. ניסיתי קצת ליצור איתם קשר, לפעמים זה מצליח פחות. יש שני אחים שמנהלים קבוצה עם 320 אלף חברים ממזרח העיר. אני נכנס לפעמים לשם, רואה פוסטים בערבית, בודק איך השיח מתנהל. אבל צריך לזכור שיש שם גם חששות ורגישויות. פעם ניסיתי לפתוח דיון, להעלות פוסטים בערבית בצד היהודי, ואז מגיעות תגובות שליליות, או נאצות, ואנשים ממנהלי הקבוצה הערבית גם מפחדים מהתגובות. זה מורכב.
יש גם קבוצות "ירושלמיות-כלליות" עם 300 אלף חברים, אבל רובן די פרוצות, אין באמת ניהול קהילתי הדוק. בתוך הקבוצה שלי, בנחלאות או ירושלמים וירושלמיות, יש חוקים מאוד ברורים שמרסנים את השיח האלים.
(שיתוף פעולה אפשרי, מידע על מזרח העיר)
 אני חושב שיש חשיבות עצומה לחשוף בהדרגה מידע על מזרח ירושלים. אנשים לא ממש רוצים לדעת. הרבה אנשים גזענים לא שונאים באופן אקטיבי אלא פשוט לא רואים את הצד השני. הם חיים במציאות שבה "לא אכפת לי מה קורה מעבר לקו". אם הייתי יכול למצוא דרך להכניס לאט-לאט יותר מידע על מזרח העיר, יכול להיות שזה יעזור. אבל צריך לעשות את זה בחוכמה, בלי לעורר אנטגוניזם מיידי.
(יצירת קבוצה על מזרח ירושלים)
 מישהו שאל אם אני יכול לעזור להם להקים או לנהל קבוצה של "לימוד על מזרח ירושלים" במערב העיר. זה רעיון חשוב, אבל מאתגר. כי רוב האנשים לא מבינים בכלל שהם "רוצים ללמוד". הם פשוט לא שם. אז צריך שזה יהיה נעים, קצר, חדשותי, לא רק מאמרים ארוכים וכבדים. ואם כן, אפשר לשלב שאלות בסגנון: "מה הייתם רוצים לדעת על מזרח העיר?" ושם לתת תשובות. זה יכול להיות נהדר. לשווק את הקבוצה — זה האתגר. אבל אפשר, בתיאום, לפרסם אצלי בקבוצות הגדולות, לבקש ממני לעזור, להעלות פוסטים מכוונים. זה בהחלט אפשרי.
(מפגשי שטח ואירועי גישור)
 נשאלתי האם מפגשים פיזיים עוזרים. אני חושב שכן. מפגש אמיתי שובר חומות. צריך לארגן אותם לאט ובצורה מושכלת. אולי עם תיווך, סיורים בשכונות ערביות, מפגשי היכרות. אבל אני אישית נגד גישה פטרונית של "בואו נחנך אתכם לאהוב ערבים". אני מעדיף לארגן מרחב מפגש שהאנשים עצמם יבואו, ואז יכירו אחד את השני. כשיש מפגש כזה באופן טבעי, אנשים רואים שזה לא מפחיד, ואז זה משנה עמדות הרבה יותר מכל הסברה תיאורטית.
(סיפור על בנצי גופשטיין ולהבה)
 דיברתי עם בנצי פעם. אמר לי: "אני לא מחנך את הנוער לשנאה, אני דווקא נותן להם מסגרת כשהם כבר באים עם שנאה". שאלתי אותו אם הוא אי פעם אומר להם: "כל אדם הוא טוב עד שיוכח אחרת". הוא אמר: "כן, חוץ מערבים, זו לא אותה קטגוריה". שאלתי אותו אם הוא מכיר ערבים שהם לא נגד המדינה, אז הוא אמר: "יש אולי חמישה כאלה, ואיתם אני חבר". מבחינתו כל השאר רוצים להשמיד את המדינה. כלומר, הוא לא מסתיר את העמדה הזאת. זה מייצג קו מסוים, לא חייבים להסכים. אבל זה קיים.
(העמקה במחקרים תיאורטיים על שנאה וגזענות)
 אפשר להעמיק וללמוד על כך, יש טקסטים פילוסופיים של סארטר, חנה ארנדט ועוד, שמסבירים על התופעות האלה. הייתי שמח אם היה לי יותר זמן, או שמישהו היה מגיע מהאקדמיה לנתח את הרשתות האלה לעומק. יש פה חומר מרתק.
בגדול, אני חושב שהדרך שלי היא לאפשר מפגש יומיומי בתוך הקבוצה, להרחיק ביטויי שנאה, ולהראות שיש מרחב סובלני. לאט-לאט זה עובד, השיח נעשה יותר פתוח. זה תהליך שנמשך שנים.
(לקראת סיום השיחה)
 –תודה רבה לך.
–בכיף, גם לי היה מעניין.
–תודה שדיברת איתנו.
–בשמחה. תרגישו חופשי לפנות אם תרצו עוד מידע, אני תמיד זמין, ואם יהיו נושאים עליהם תרצו לעדכן או להביא לקבוצה — דברו איתי.


_________________________________
להלן הטקסט הערוך במלואו (כולל החזרה הקיימת בו), תוך הקפדה על שמירת המשמעות המקורית, הוספת פיסוק ותיקוני טעויות כתיב/הקלדה, וכן חלוקה לפסקאות ודיאלוגים לצורך קריאה בהירה וזורמת.
________________


ראיון חדש


מראיינת:
 מה שהייתה השאלה שלי לגבי – האם יצא לך להתייעץ עם עורך דין בנוגע לאותם גבולות אפורים שאנחנו מדברים עליהם בהקשר לניהול קהילות?
זאביק אבינר (מרואיין):
 לא יצא לי להתייעץ עם עורך דין, אבל אני תמיד עסוק בשאלות האלה, כמובן. קראתי כל פסיקה שקשורה לקהילות, לקבוצות, לפרסומים. אני מעודכן, ואני די מכיר את מה שקורה בשטח, שזה מאוד־מאוד דל. אין כמעט פסיקות והתייחסויות לתחום הזה, אז מהמעט שיש – קראתי וגיבשתי את דרכי בנושא.
מראיינת:
 וכמה אתה יכול להגיד שהניהול שלך של הקהילות הוא חלק מהזהות שלך, מהעיסוק שלך, או מהזהות המקצועית שלך? עד כמה אתה מציין את זה, למשל?
זאביק:
 במאה אחוז. אין... את יודעת, זה גם מה שאני עושה כבר תשע שנים. כולם גם מכירים אותי ככה. כלומר, לא יודע, עשרות או מאות אלפי תושבי ירושלים מכירים אותי כמנהל קבוצות הפייסבוק, וזה לגמרי חלק מהזהות שלי. זה גם מה שאני עושה.
מראיינת:
 דיברת קודם על זה שאין כל כך קורסים למנהלי קהילות או הכשרות או משהו מהסוג הזה. יצא לך בכל זאת להשתתף אולי בכל מיני כנסים פה ושם, או לשמוע הרצאות בנושא?
זאביק:
 כן, יצא לי, אבל זה מאוד־מאוד דל, ולא באמת עוזר. אני אגיד לך מה הבעיה – זה כמו שאומרים שאי אפשר ללמוד לנסוע על אופניים דרך התכתבות, או ללמוד פסיכולוגיה רק מספר. צריך ממש לגעת, להתעסק, להיכנס לקונפליקטים, לחשוב עליהם, להתמודד איתם, לעבור תהליכים. אחרת זה לא עובד ככה. ניהול קהילה הוא תהליך שצריך לעבור בו הכשרה, כמו כל מקצוע שלומדים אותו: צריך לעשות סטאז', יש עבודה מעשית שמושתתת על שיטות – ופה זה לא קיים. יש רק "נגיעות": אנשים אוהבים לדבר על זה, אולי לעשות כנס קטן, אבל זה לא באמת מייצר שינוי אצל האנשים.
מראיינת:
 אני רוצה לחזור איתך קצת אחורה בהקשר הזה. אם כבר מדברים על גישות ועל פייסבוק וכן הלאה – יש כלים או פיצ'רים מסוימים של פייסבוק שהרבה מנהלי קהילות הזכירו שהם לא מבינים למה הם לא זמינים לכולם, או למה הם מופיעים בקבוצה מסוימת ולא באחרת. יצא לך לחשוב על הסוגיות האלה? אם כן, מה דעתך?
זאביק:
 זו שאלה טכנולוגית מאוד, והתשובה אליה פשוטה: אלה מה שנקרא "באגים". באגים קורים כשיש התנגשויות בין רכיבים שונים. גוף מערכת גדול ומורכב כמו פייסבוק צריך להטמיע כל פונקציה חדשה בזהירות. אנחנו גם רואים שכל פיצ’ר חדש מייצר באגים, וטוב שזה קורה רק לחמישה אחוזים מהמשתמשים ולא מפיל את כל פייסבוק בבת אחת. זו הדרך שלהם להכניס פיצ’רים חדשים בהדרגה.
מראיינת:
 ובכל זאת, יש לך אולי ביקורת על פייסבוק? על זה שלא תמיד ברור איך הם פועלים, למי הם נותנים פיצ'רים ולמי לא?
זאביק:
 אני לא יודע על אילו כלים ספציפיים מדובר. באופן כללי, כל פיצ’ר תמיד נכנס בתהליך הדרגתי. אי אפשר לדעת למי הם יתנו קודם ולמי אחר כך, וזה גם לא ממש מעניין או חשוב. כך העולם עובד. הם לא עושים דווקא לאף אחד – זה מוצר טכנולוגי מאוד מורכב, והם מטמיעים פיצ'רים בקצב מסוים. בסופו של דבר, כל דבר מגיע בזמנו.
אני יכול, במירכאות, "להודות" לפייסבוק על כך שלפני בערך שנה וחצי הם הבינו שתופעת הקהילות בכדור הארץ שייכת להם. יש רשתות חברתיות אחרות, אבל לקהילות עם העוצמה הגדולה שיש בפייסבוק – אין באמת מתחרים במקום אחר. בהתחלה הקבוצות היו ממש תוצר לוואי, כי פייסבוק התמקדה בפרופילים אישיים ובעמודים עסקיים, אבל פתאום הקבוצות הפכו לאחד הדגלים של פייסבוק. אז בשנים האחרונות הם השקיעו המון בפיתוח פיצ’רים לניהול קבוצות. לפני שלוש־ארבע שנים, כמעט לא היה שום פיצ’ר והיה מאוד קשה לנהל קהילות. היום זה הרבה יותר טוב. מי שפותח היום קבוצה אולי מתלונן "למה אין ככה וככה", אבל מי שפתח לפני שבע שנים אומר "וואו, תראו מה היה פעם".
מראיינת:
 האם יש חברים בקהילה שרואים בך, בכל זאת, איזשהו מתווך מול פייסבוק? למשל, פונים אליך כשיש להם בעיה טכנית או חוסר בהירות בנוגע לאופן שבו הדברים עובדים?
זאביק:
 לא ממש כמתווך של פייסבוק. אנשים מתייעצים איתי על עניינים טכניים כי זה גם חלק מהתחום שלי – אני מבין בטכנולוגיה של פייסבוק, אז הם פונים לפעמים לעזרה. לפני כמה ימים, למשל, כתבה לי עוזרת של אחת מחברות הכנסת מהליכוד שהפייסבוק שלה נחסם, ושאלה אם אני יכול לעזור. מכירים אותי ויודעים שאני מבין בזה, אז פונים אליי לעזרה. אני לא איזשהו "אוטוריטה" רשמית מטעם פייסבוק, אבל אני יכול לנסות לכוון.
מראיינת:
 אני רוצה לשאול אותך גם על ההיבט הזהותי שלך, בתור מנהל קהילה. יוצא שבחיי היומיום מזהים אותך ברחוב, למשל, מתוך העובדה שאתה מנהל קבוצה כזו או אחרת?
זאביק:
 זה משפיע עליי בערך כמו לשאול את ראש העיר מה זה עושה לו ברחוב – אנשים מכירים אותו. גם אותי אנשים מזהים, לא כשכן של יוסי, אלא כזאביק אבינר שמנהל קבוצות פייסבוק. זה בהחלט משפיע. אני הולך ברחוב, אנשים עוצרים אותי, מדברים איתי. זה הופך אותי לפחות אנונימי, לגמרי.
מראיינת:
 אלו בעצם כל השאלות שהכנתי. אם יש לך עוד משהו שחשוב לך להגיד – איזה היבט משמעותי שלא דיברנו עליו – אני אשמח לשמוע.
זאביק:
 זה באמת עולם מאוד רחב. אפשר לדבר על זה שעות. השאלה היא מה מעניין את מי ובאיזה הקשר. רציתי לשאול אותך בהתחלה, אבל לא הספקתי: מה בעצם את חוקרת?
מראיינת:
 המחקר מתמקד בעיקר בקשר שלך עם חברי הקהילה, בהתנהגות החברים ובהתייחסות שלך אליהם (נניח "עונשים"), ואיך הם מגיבים אליה. במילים אחרות, איך נוצרות הנורמות האלה בקבוצה ואיך פייסבוק נכנסת לכל הסיפור – כי בכל זאת, הכול מתנהל בתוך הפלטפורמה שלהם.
זאביק:
 הבנתי. אז תראי, שאלת קודם אם יש לי ביקורת על פייסבוק. ביקורת זה תמיד עניין של ציפיות. יש לי פנטזיות, למשל, שהייתה לי אפשרות לכתוב פוסט ולהודיע לכל הקהילה שלי, באמת לכולם, על משהו – הודעת תפוצה כזו. אבל אני לא יכול; הפוסט שלי מקבל חשיפה בדיוק כמו של כולם. זה מתסכל לפעמים, כי בכל זאת, אני מנהל את הקהילה, בניתי אותה, צירפתי את האנשים. אבל זה המצב. יש עוד כל מיני דברים קטנים שהם יכלו לספק למנהלי קהילות כדי להקל, אבל הם לא עושים את זה.
אני בדרך כלל רואה בפייסבוק כלי. אני מודע להחלטות הפוליטיות או לאג’נדות שלהם (כמו מה שקרה עם טראמפ לאחרונה, גם בטוויטר כמובן). בסוף הם נמצאים ברקע – הם נתנו לי כלי, ואני עושה בו מה שאני רוצה. כולנו יודעים על המחירים והיתרונות של הרשת החברתית, על הנזקים שהיא גורמת לחברה ולתרבות. אבל בתוך הכאוס הזה צמחו קהילות, וזה הצד היפה שמחבר ועוזר ותומך, ויוצר זהויות. שם המשימה של מנהלי הקהילות היא גדולה: אם הם מבינים את ההשפעה העצומה שיש להם, אם הם לוקחים אחריות. כל החלטה זו אחריות, ואין ברירה – אתה לא יכול לא לקחת אחריות.
יש המון כוח בידיים של מנהלי הקבוצות – רובם בכלל לא התכוונו לזה כשהם פתחו קבוצה במקרה. גם אני לא הבנתי בתחילת הדרך לאן זה יגיע. אבל זה נהיה משהו שמעצב את החברה. במקום הזה, הייתי שמח אם פייסבוק הייתה נכנסת יותר ומשקיעה בתוכניות להכשרת מנהלי קהילות. כמובן, אפשר לדבר על זה עוד שעות: מה עושים עם שיימינג, איך מטפלים בזה, איך מקבלים החלטות.
אגיד לך עוד משהו קטן: לפני ארבע־חמש שנים סיפרתי לאבא שלי שאנשים לפעמים קוראים לי "דיקטטור" (וזה לא נאמר כמחמאה). הוא אמר לי: "תראה, דמוקרטיה זה שלטון נורא, כי הוא לא מאפשר לעשות כמעט כלום – כולם מושכים לכל הכיוונים. אבל זה הרע במיעוטו, כי האלטרנטיבה היא דיקטטורה, ודיקטטורה זה גרוע. אלא שאם כבר יש דיקטטור נאור, זה יכול להיות טוב".
דיקטטור נאור הוא אדם שיש לו כוח כמעט אינסופי, כמו למנהל קבוצה, אבל הוא לא משתמש בו לטובתו האישית, אלא באמת רואה את טובת כולם, לא עושה העדפות פוליטיות או אידיאולוגיות, ונותן מקום לכולם. זה תפקיד מאתגר מאוד, ודורש כל הזמן להימנע מליפול למקום לא בריא.
מראיינת:
 יפה. המחויבות וההבנה הזאת שאתה אחראי על הקהילה שלך ועל החברים בה – זה באמת יוצא דופן ברמה שאתה מתאר.
זאביק:
 כן.
מראיינת (בסיום):
 טוב, אני לא אגנוב לך עוד מזמנך. תודה רבה־רבה!
זאביק:
 בכיף, היה מעניין.
מראיינת:
 להתראות בינתיים.
זאביק:
 להתראות. ביי ביי.
________________




שפת הרשת
קרוב לאלף הודעות בסגנון הזה קיבלתי בפייסבוק בשבע השנים האחרונות. קללות, איחולי מוות, ואף איומים.
מה אתם הייתם עושים אם הייתם מקבלים כזאת הודעה? ואם הייתם מנהלי הקבוצה וקיבלתם כזאת הודעה בגלל שמחקתם תגובה או פוסט?
אם תשאלו עו"סים, הם יגידו לכם שהיו מדווחים למשטרה.
אבל אולי כדאי רגע לעצור ולנסות להבין, כי הרי לא מדובר בתופעה חריגה ברשת החברתית, וכולנו זכינו לראות אינספור תגובות כאלו בפייסבוק.
אבל מה שמעניין הוא ששפה כזאת לא נראה פעמים רבות ברחוב. אנשים לא מדברים ככה, ואנשים רבים שאני מכיר שמתבטאים ככה ברשת החברתית, לא ידברו ככה לעולם ברחוב.


אם כן יש בעצם פער גדול מאוד בין שפת הרשת לבין שפת הרחוב. אבל למה זה ככה?
דבר ראשון, ברשת איננו פוגשים את האדם שנמצא בצד השני, לפעמים יש לו תמונה קטנה ולפעמים אפילו זה לא. אנחנו לא רואים את הפנים שלו, ואיך הגוף שלו מתכווץ למשמע המילים הקשות שלנו. והוא גם לא רואה אותנו, אנחנו מוחבאים מאחורי תמונה קטנה וגם יכולים להיעלם בשניה שנרצה ואפילו לחסום אותו.
אבל יש דבר נוסף, מיוחד מאוד, שנובע מסוג התקשורת שבו אנחנו משתמשים ברשת - שפת הטקסט. כולנו יודעים כמה בקלות אפשר ליפול לאי הבנות ולמריבות עם חברים בגלל התכתבויות בווטסאפ. וגם ברור לנו למה זה קורה: אין קול, אין מנגינה, אין קצב ואין אינטונציה, ואנחנו עלולים, בקלות יתרה, לשמוע את הטקסט לא כמו שמי שכתב אותו שמע אותו, ולפרש אותו באופן שונה לחלוטין. ("נו, מה"). אגב אצל אנשים שנמצאים על הקשת האוטיסטית, הקושי גדול שבעתיים בהבנת הנורמות וההקשרים שמבדילים, למשל, בין הומור, מחמאה או עקיצה.


אבל עדיין לא הסברנו את השימוש הנרחב באלימות מילולית ברשת החברתית, אז נחזור ונתבונן באדם שרוצה להביע את כעסו דרך הטקסט. אין לו קול ואין לו שפת גוף, אלא רק טקסט שדרכו הוא מנסה להביע את תסכולו על כך שנמחקה לו תגובה (והתסכול מובן). וזהו בדיוק תפקידן של המילים האלימות, לתת לטקסט קול ואינטונציה ולהפוך אותו לדיבור. 
כי לכתוב למישהו "אני כועס עליך" או "אתה לא מבין כמה זה מתסכל מה שעשית" אפשר אולי לומר כשרגועים ומצפים לאמפתיה מהצד השני, אך לא כשאין דיבור ואין פנים ואנחנו מרגישים מותקפים.
במילים אחרות, כאשר אנו מקבלים הודעת טקסט, ועל אחת כמה וכמה ממי שאינו מכיר אותנו, אנחנו יכולים לעשות טובה לעצמינו, להתעלם "מהאינטונציה" (הקללות והאיומים) ולראות את התוכן ואת הלב. להבין שזו דרך, גם אם לא נעימה, להביע כעס בשפת הרשת, אבל מלבד "אינטונציה" לכעס ולתסכול אין משמעות למילים.
אם אכן נעשה זאת, ונשיב בצורה עניינית לאדם שכתב לנו כך, נגלה ברוב המקרים אנשים בדיוק כמונו.


שפת הרשת = טקסט
ללא קול
ללא שפת גוף
ללא הבעות פנים
ללא אינטונציה 
אלימות מילולית = ביטוי רגשי
שפת הרשת - אלימות מילולית ואמפתיה
ב 1992 נכנסו ה-SMS לעולם ויצרו שינוי מהפכני ועולם חדש של תקשורת בין בני האדם. עולם ללא פנים, קול ואינטונציה. לאחר מספר שנים כבשו הרשתות החברתיות את העולם ויצרו עולם מקביל עם שפה חדשה- שפת הטקסט. 
לתופעות הלוואי של שפת הטקסט שכולנו מכירים - אלימות מילולית, קללות, איומים וגם לבבות. ולגישה חדשה של הבנה ופרשנות, יחד עם היכולת לראות ולהבין את מה שמעבר לטקסט.




___________________________








זאביק אבינר,  מנהל קבוצת הפייסבוק ירושלים ירושלמיות  בכנס ירושלים לעסקים 2019


כבר אמיר לפניי נתן לכם איזושהי הצצה קטנה על מה שקורה בקבוצות שאני מנהל מירושלים. אני רוצה לתת לכם הצצה עוד יותר גדולה לקהילה הירושלמית הגדולה, עם מגוון של קהילות שהן בעצם משמשות כמרכז תרבותי וכלכלי בירושלים כיום.


אני רוצה לספר לכם בחמש הדקות הקצרות שיש לנו על הסיפור האישי שלי והרומן שיש לי עם ירושלים. אתם יכולים לראות פה - אני לא אעבור על כל השקפים כדי לחסוך בזמן - את רשת הקבוצות הירושלמיות.


בשנים האחרונות הופיעו מחקרים רבים על תופעת הבדידות והניתוק ברשתות החברתיות, על העולם הדמיוני והמנותק שהרשת החברתית מייצרת. אבל אני רוצה לספר לכם נקודת מבט אחרת, מציאות שאני פגשתי ועל הסיפור האישי שלי בתוך זה.


אז אתחיל מההתחלה: אני נולדתי בקיבוץ וחצי מחיי גדלתי בקהילות שונות. מהקיבוץ עברנו למושב שיתופי, ליישוב קהילתי, וגם הבית שלי היה בית מאוד קהילתי. אבל הסיפור הירושלמי שלי מתחיל לפני שמונה שנים כשהגעתי לנחלאות, השכונה האהובה.


מהר מאוד הבנתי שאת השכנים שלי בעיר, בניגוד לקיבוץ או ליישוב, אני כנראה לא אכיר לעולם. טוב, זה לא בדיוק ככה בנחלאות כפי שאתם יודעים, אבל הבנתם את הכוונה. נוכחתי לדעת שאני נמצא במרחב תרבותי שבו יש אנשים שלא דיברו מעולם עם שכניהם באותו הבניין, שלא לומר שהם לא יודעים את שמם - אלא אם כן הם יצטרכו במקרה משהו דחוף באמצע הלילה.


הבנתי שבעיר גדולה רק יצירת קהילה תאפשר יחסי שכנות ושיתוף מפותחים. אני מתכוון כמובן לקהילה תומכת, עם בקשות עזרה אמיתיות באמצע הלילה ובכל זמן.


ככה נולדה קהילת נחלאות בפייסבוק, שמכונה בכינויים רבים 'קבוצת קסם' ו'קבוצת פלא'. כיום יש בה עשרים ושבעה אלף איש. אתם יכולים לראות את הסטטיסטיקה של השימוש היומי בה - בסביבות ממוצע של אחת-עשרה אלף איש שנכנסים כל יום וקוראים, כותבים, מגיבים ומסתכלים.


אבל אז התעוררתי לחלום גדול יותר. חלמתי שהעיר שלנו, ירושלים, תהפוך גם היא לקהילה אחת גדולה, אולי אפילו לסוג של משפחה כמו נחלאות. אתם בטח כבר מכירים אותה - 'ירושלמים וירושלמיות' עם מעל מאה ושלושים אלף איש, ואתם יכולים לראות חשיפה יומית בין שישים לשבעים אלף איש שכל יום נכנסים לקבוצה, מגיבים, עושים לייקים, קוראים ופעילים.


אחרי ניסיון של כמה שנים בניהול קהילות, קהילת נחלאות בפייסבוק, תיארתי לעצמי שהאתגר החדש לא יהיה שונה במיוחד. אך מהר מאוד התבדיתי. המלחמה על צביון העיר נדדה לרשת, למלחמה על צביון הקבוצה. פוסטים על ברכות השחר מצד אחד ועל מסעדה שפתוחה בשבת מצד שני הפכו למאבקים שכמעט יצאו מכלל שליטה.


מצאתי את עצמי די מהר בתוך מערבולת שלא ידעתי אם ואיך אצליח לצאת ממנה. קללות, איומים, עוינות ושנאה בלי סוף. התקפות יומיומיות אחד נגד השני וכולם נגדי. טוב, לא כולם.


מה שהבנתי זה שהקבוצה המורכבת שלנו זקוקה למערכת חוקים מיוחדת משלה. בעזרת מערכת החוקים הזו, נוהלה הקבוצה במאמצים כבירים ואינטנסיביות 24 שעות ביממה, על מנת להפחית את המלחמות ולעצור את האלימות.


ואז נוצר משהו חדש - נוצרה קהילה. לקהילה יש מכנה משותף, שפה משותפת, שיוצרת תרבות ומולידה זהות משותפת.


אומרים שלשני יהודים יש שלוש דעות, אז תתארו לכם מה קורה בקבוצה עם אלפי אנשים דתיים, חילונים, ימנים, שמאלנים, חרדים, ערבים - כולם גרים באותה עיר. רובם לא דיברו עם האחרים מעולם, והם גם לא שיערו שהם יצטרכו לדבר איתם אי פעם. אך פתאום אין להם ברירה.


כל הגוונים וכל הזרמים עולים לקבוצה. ולמה אין לנו ברירה? כי אנחנו ביחד באותה קהילה, באותה קבוצת פייסבוק ענקית, ואנחנו חייבים להגיב. אנחנו לא יכולים לראות מישהו שמביע דעה שונה משלנו ולא להגיב.


אבל אז נוצרה כאן הבנה. לקהילה שלנו יש חוק שלא מאפשר שימוש במילים סטריאוטיפיות, ואוסר להתבטא בשפה סטריאוטיפית או מכלילה. אם אתה רוצה להגיד משהו למישהו, אתה חייב לדבר אליו, ובכל אלפי הדעות שנמצאות פה, אפשר רק, אך ורק, לדבר אליהם ולא עליהם.


ומכל זה נולדה קהילה חדשה, קהילה אמיתית, מכילה, סובלנית וצומחת.


ולסיום, הערה קטנה על הכנס פה: לקהילות הענק האלה של ירושלים יש השלכות חברתיות ופוליטיות משמעותיות על העיר, וכמובן גם כלכליות. אלפי פוסטים עסקיים עולים כל שבוע ואנשים רבים מוצאים חלק משמעותי מפרנסתם דרך קבוצות הפייסבוק השונות.


חשבתי לעצמי שאם עיר כזאת גדולה יכולה להיות קהילה, או אפילו לפעמים משפחה, אז העסק שלכם בטח יכול להיות. איך הלקוחות שלכם ירגישו שהעסק שלכם הוא לא רק עסק, אלא גם מקום מכיל, מקום חם ואולי גם משפחה קטנה? זה אתם יודעים הכי טוב. אבל אני בטוח שכוס מים, או כוס תה, או מחווה אחרת, תמיד יכולים לעזור.


תודה רבה לפיני המדהים ולכל המארגנים."
